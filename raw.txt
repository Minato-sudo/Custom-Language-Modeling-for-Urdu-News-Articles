[1]
’سردیوں کی رات تھی اور وقت تھا لگ بھگ ساڑھے بارہ بجے کا۔ سڑک مکمل طور پر سنسان تھی۔ اِکا دُکا کوئی لائٹ نظر آ جاتی تھی اور اسی دوران اچانک گاڑی کا ٹائر پنکچر ہو گیا۔‘
’راہی صاحب نے کہا کہ گاڑی کے نیچے جہاں جگہ ملتی ہے جیک لگا لو تاکہ ہم جلدی سے ٹائر تبدیل کر کے اس جگہ سے نکل جائیں۔ میں تمہارے پیروں کی طرف کھڑا ہو جاؤں گا تاکہ یہ نہ ہو کہ دُھند میں کوئی گاڑی تمہارے اُوپر سے گزر جائے۔‘
یہ الفاظ پاکستان کے معروف اداکار سلطان راہی کے ڈرائیور حاجی احسن علی کے ہیں جو 30 سال قبل آٹھ اور نو جنوری کی درمیانی رات ٹائر کو پنکچر لگانے کے لیے گاڑی کے نیچے لیٹے ہی تھے کہ اچانک پہلے ایک فائر اور فوراً ہی چیخ کی آواز آئی۔ یہ فائر سلطان راہی کو لگا تھا جو ’مولا جٹ‘ کے کردار سے پنجابی سینما میں امر ہونے والے اداکار کی جان لے گیا۔
یہ سنہ 1996 کا واقعہ ہے جب پاکستان فلم انڈسٹری کے سپرسٹار سلطان راہی اسلام آباد سے لاہور واپس آ رہے تھے۔ سفید رنگ کی شیورلیٹ گاڑی، جس کا نمبر 8983 ایل او اے تھا، جب گوجرانوالہ بائی پاس روڈ پر پہنچی تو اچانک گاڑی کا پچھلا ٹائر پنکچر ہو گیا۔
تھانہ صدر گوجرانوالہ میں درج ہونے والی اِس قتل کی ایف آئی آر (نمبر 19/1996) کے مدعی ڈرائیور حاجی احسن ہی تھے۔ پولیس کو اپنا ابتدائی بیان ریکارڈ کرواتے ہوئے حاجی احسن نے بتایا کہ انھوں نے دیکھا کہ ’شلوار قمیض پہنے دو افراد، جن کے قد درمیانے، جسم پتلے، عمر 30 سے 32 سال کے لگ بھگ، نے مجھے کالر سے پکڑا اور زبردستی قریبی کھیت کی طرف لے گئے جہاں میری تلاشی لی گئی اور کہا کہ جو کچھ ہے نکال دو۔‘
ایف آئی آر کے مطابق دونوں ملزمان نے بعدازاں گاڑی سے سلطان راہی کا بریف کیس اٹھایا اور موقع سے پیدل ہی فرار ہو گئے۔
لیکن پھر اس کیس کی تفتیش کے سلسلے میں مدعی یعنی حاجی احسن ہی گرفتار کر لیے گئے۔
یہ ایک ایسے قتل کی کہانی ہے جس کی گتھی 30 سال بعد بھی حل نہیں ہو سکی ہے۔
End of سب سے زیادہ پڑھی جانے والی
،تصویر کا ذریعہEHTISHAM SHAMI/BBC
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
بی بی سی پر 2021 میں شائع ہونے والی عقیل عباس جعفری کی تحقیق کے مطابق سلطان راہی ڈاکوؤں کے ساتھ گتھم گتھا ہو گئے تھے جس کی وجہ سے ڈاکوؤں نے بظاہر گھبرا کر فائر کر دیا اور گولی سلطان راہی کا جبڑا چیرتی ہوئی دماغ سے پار ہو گئی۔
ڈاکو فرار ہو گئے اور حاجی احسن مختلف گاڑیوں کو رُکنے کے لیے اشارے کرتے رہے مگر کوئی بھی گاڑی نہ رُکی۔ حاجی احسن نے کسی نہ کسی طرح قریبی پٹرول پمپ پر پہنچ کر پولیس کو واقعے کی اطلاع دی جس کے بعد سلطان راہی کے جسد خاکی کو ڈویژنل ہیڈکوارٹر ہسپتال پہنچا دیا گیا۔
سلطان راہی کے قتل کی خبر گوجرانوالہ شہر میں جنگل کی آگ کی طرح پھیل گئی اور اُن کے پرستار جوق درجوق ہسپتال پہنچا شروع ہو گئے۔ پوسٹ مارٹم کے بعد سلطان راہی کی لاش لاہور منتقل کر دی گئی۔ اُن کے اہلخانہ امریکہ میں تھے، ان کے آنے کا انتظار کیا گیا اور 14 جنوری 1996 کو انھیں لاہور میں شاہ شمس قادری کے مزار کے احاطے میں سپرد خاک کر دیا گیا۔
سلطان راہی کے قتل کو آج 30 برس مکمل ہو چکے ہیں، بی بی سی نے اس قتل کے مقدمے کی تفتیش کرنے والے سابق پولیس افسر سمیت گجرانوالہ میں اُس وقت اس واقعے کی کوریج کرنے والے صحافیوں سے بات کی ہے اور یہ جاننے کی کوشش کی کہ اس مقدمے کی تفتیش کے دوران کیا کچھ ہوا۔
اقبال مرزا گوجرانوالہ میں ڈان نیوز کے ساتھ وابستہ صحافی ہیں۔ جب سلطان راہی کا قتل ہوا وہ کرائم رپورٹر تھے۔
اقبال مرزا بتاتے ہیں کہ سلطان راہی قتل کیس اُن کی پروفیشنل زندگی کا پہلا بڑا واقعہ تھا ’جس نے پنجاب پولیس کے ساتھ ساتھ ذرائع ابلاغ کے نمائندوں کی بھی دوڑیں لگوا دی تھیں کیونکہ ہر نئے دن کے ساتھ کیس کی صورتحال تبدیل ہو رہی تھی۔‘
وہ کہتے ہیں کہ یہ پاکستان کے ایک سپرسٹار کا قتل تھا جس میں سنسنی بھی تھی اور بہت سے جواب طلب سوالات بھی۔
اقبال بتاتے ہیں کہ ’ایسے میں اخبارات ہر اینگل سے سٹوریز چاہتے تھے۔‘ اُن کے مطابق ’سلطان راہی کے قتل کے بعد 40 روز تک اِس واقعے سے متعلق فالو اپ سٹوریز فرنٹ پیج پر چلی تھیں۔‘
انھیں یاد ہے کہ قاتل کی تلاش کے لیے آرمی ڈاگ سینٹر سے سراغ رساں کتے منگوائے گئے تھے اور پیروں کے نشانات کی مدد سے ملزم تک پہنچنے کی صلاحیت رکھنے والے کھوجیوں کی خدمات بھی حاصل کی گئیں۔
وہ کہتے ہیں کہ ’سراغ رساں کتے جس ڈیرے پر جا کر بیٹھے اُس ڈیرے کے مالک اور ملازمین کو حراست میں لے کر پولیس نے خوب مارپیٹ کی لیکن کچھ معلوم نہ ہو سکا۔‘
دوسری جانب ’کھوجیوں نے جائے وقوعہ سے کُھرا چلایا (یعنی مبینہ ملزمان کے قدموں کا تعاقب کیا) جو کہ گاؤں کے اندر سے ہوتا ہوا دوبارہ بائی پاس روڈ پر آ کر ختم ہو گیا، چونکہ یہ پکی سڑک تھی اس لیے کُھرا اس جگہ سے آگے نہ گیا اور کھوجی کی طرف سے یہ اعلان کیا گیا کہ قاتل اس جگہ سے آگے کسی بس پر بیٹھ کر فرار ہو گیا ہو گا، یوں سراغ رساں کتے اور کھوجی بظاہر اس کیس میں قاتل کا سراغ لگانے میں ناکام ہو گئے۔‘
،تصویر کا ذریعہNewspaper screen short/facebook
مہر طارق محمود بھی اُس دور میں نوجوان صحافی تھے اور روزنامہ ’پاکستان‘ کے لیے کرائم رپورٹںگ کرتے تھے۔ وہ بتاتے ہیں کہ ’پولیس نے اردگرد کے علاقوں کے تمام سابقہ ریکارڈ یافتہ افراد کی بڑے پیمانے پر پکڑ دھکڑ کی۔‘
’قریبی گاؤں کے 12 سال سے لے کر 80 سال تک کی عمر کے تمام مردوں کو تفتیش کے مرحلے سے گزارا گیا۔‘
تاہم وہ کہتے ہیں کہ ’پولیس کی مختلف ٹیموں نے دو سے اڑھائی ماہ میں لگ بھگ پانچ سے سات سو لوگوں سے سلطان راہی قتل کیس کی تفتیش کی لیکن قاتل تو وہ ہونا تھا جس سے سلطان راہی کا بریف کیس برآمد ہوتا۔‘
وہ کہتے ہیں کہ ’اس بریف کیس میں رقم، پاسپورٹ، شناختی کارڈ اور کئی ضروری دستاویزات بھی تھیں۔ اس پکڑ دھکڑ سے شہر بھر میں خوف و ہراس تو پھیل گیا لیکن کوششوں کے باوجود قاتل نہ پکڑے جا سکے۔‘
تاہم کچھ عرصہ بعد گوجرانوالہ پولیس نے سلطان راہی کے قتل کے الزام میں ایک شخص ساجد عرف ساجو کانا کو پولیس مقابلے میں ہلاک کرنے کا دعویٰ کیا۔ ساجد کا تعلق گائوں مدوخلیل سے تھا۔
جس مقام پر سلطان راہی قتل ہوئے اس جگہ کا مدوخلیل سے فاصلہ لگ بھگ 10 کلومیٹر کا ہے۔ تو کیا ساجد عرف ساجو ہی سلطان راہی کا قاتل تھا؟
اس سوال کا جواب جاننے کے لیے بی بی سی نے اس وقت کی تفتیشی ٹیم کے رُکن اور سابق پولیس افسر کو تلاش کیا۔
سلطان راہی قتل کیس کی تحقیقات کے لیے پولیس کے سینیئر افسران پر مشتمل تین رُکنی ٹیم بنائی گئی تھی جس کے دو ممبران ملک طاہر محمود اور شاہد محبوب خان ایس ایس پی بننے کے بعد پولیس سروس سے ریٹائر ہوئے اور وفات پا چکے ہیں۔
اس ٹیم کے تیسرے رکن راشد محمود سندھو تھے جو اُس وقت تھانہ صدر کے ایس ایچ او تھے۔ اسی تھانے کی حدود میں سلطان راہی کے قتل کا واقعہ پیش آیا تھا۔
بی بی سی اُردو سے بات کرتے ہوئے راشد محمود سندھو نے بتایا کہ اُن کو وہ رات اب بھی یاد ہے اور اُس روز وہ ایک اشتہاری ملزم کی گرفتاری کے لیے لاہور میں موجود تھے۔ ’رات 12 بجے تھانے واپس آ کر سونے کا ارادہ کر ہی رہا تھا کہ ایک کال آئی۔‘
راشد کہتے ہیں کہ ’فون کرنے والے نے بتایا کہ سلطان راہی کا قتل ہو گیا ہے، میں نے کہا کہ پھر میں کیا کروں۔ کال کرنے والے نے جب یہ کہا کہ یہ قتل آپ کے تھانے کی حدود میں ہوا ہے، تو میرے منھ سے بے اختیار نکلا کہ پھر تو سمجھو میں ہی مر گیا۔‘
راشد محمود کے مطابق انھیں اندازہ ہو چکا تھا کہ یہ ایک ہائی پروفائل قتل کی واردات ہے جس پر پورے ملک کی نظریں ہوں گی۔
وہ کہتے ہیں کہ ’میں نے فوری طور پر نفری ساتھ لی اور جائے وقوعہ کی طرف روانہ ہوا۔‘ راشد کے مطابق وہ اس مقام پر پہنچنے والے پہلے پولیس افسر تھے۔
وہ کہتے ہیں کہ ’میرے بعد وہاں ایس پی سٹی میاں جاوید اسلام پہنچے اور پھر کچھ ہی منٹوں بعد افسران کی لائنیں لگ گئیں۔ چونکہ یہ ایک ہائی پروفائل قتل تھا تو اس کا جلد سراغ لگایا جانا ایک چیلنج تھا۔‘
راشد محمود سندھو بتاتے ہیں کہ ’ہم نے فوری طور پر حاجی احسن علی (ڈرائیور) سے وقوعہ کے بارے میں پوچھا۔‘
اُن کے مطابق ’قاتل جس طرف فرار ہوئے تھے وہاں گاؤں کے اندر کوئی 40 فٹ تک خون کے دھبے اور 200 فٹ تک پیروں کے نشانات جاتے تھے۔‘
راشد محمود کے مطابق ابتدائی تفتیش میں دو باتیں واضح ہو چکی تھیں۔ ’ایک تو یہ کہ قاتل جو کوئی بھی تھا وہ خود بھی زخمی ہوا تھا، اور دوسرا یہ کہ وہ فائر کرنے کے بعد اس راستے سے فرار ہوا تھا۔‘
اُن کا کہنا ہے کہ ’پنجاب کے اُس وقت کے پنجاب کے مانے ہوئے دو کھوجیوں کو بلایا گیا جنھوں نے اپنی پوری کوشش کی لیکن چونکہ کھرا گاؤں سے اندر سے ہو کر دوبارہ بائی پاس روڈ پر آ رہا تھا تو ایسے میں کھوجیوں کی طرف سے یہی رپورٹ دی گئی کہ قاتل یہاں سے آگے کسی گاڑی میں سوار ہو کر چلے گئے ہیں۔‘
انھوں نے آرمی ڈاگ ہاؤس کے سراغ رساں کتے منگوانے کی تصدیق کرتے ہوئے بتایا کہ ’دو سراغ رساں کتے جن کے نام ’کے ٹو‘ اور ’میش‘ تھے، بھی منگوائے گئے تھے اور یہ کتے جس گھر اور ڈیرے سے گزرے اس کے تمام مردوں کو تفتیش کے مرحلے سے گزارا گیا۔‘
وہ بتاتے ہیں کہ ’پھر یہ کتے ایک مقامی شخص رانا اختر کے ڈیرے پر بیٹھ گئے جس پر انھیں اور ملازمین کو پکڑ کر ان سے پوچھ گچھ کی گئی۔‘
راشد محمود سندھو بتاتے ہیں کہ ’بعد میں ہونے والی تفتیش میں یہ بات سامنے آئی کہ رانا اختر کے ڈیرے پر کتے اس لیے بیٹھ گئے تھے کیونکہ قاتل یہاں دو تین منٹ کے لیے رُکے تھے اور جب ڈیرے کے ایک ملازم نے پوچھا کہ کون ہے، تو جواب میں ایک مبینہ قاتل نے آواز لگائی کہ بھائی جی آپ اندر ہی رہو، باہر تیز ہوا چل رہی ہے۔ اور پھر وہ آگے سڑک کی طرف نکل گئے۔‘
تفتیشی ٹیم کے ممبر راشد محمود کو اِس بات کا یقین ہے کہ پولیس نے بعدازاں درست مجرم کی نشان دہی کر لی تھی۔
وہ کہتے ہیں کہ ’وہ (ملزم) سلطان راہی کو صرف لوٹنا چاہتے تھے اور جب انھوں نے ہینڈز اپ کہا تو سلطان راہی اُن کی جانب پلٹے جس پر گھبراہٹ میں گولی چل گئی۔‘
’میری تفتیش کے مطابق کاربین کی گولی سلطان راہی کے جبڑے کے آرپار ہو گئی، تاہم چھرے قاتل کے اپنے بائیں ہاتھ پر بھی لگے جس سے وہ زخمی ہو گیا اور اس کا خون بھی گاڑی پر لگ گیا۔‘
راشد محمود سندھو نے بتایا کہ ’پولیس کے خفیہ اہلکار اردگرد کے علاقوں میں پھیل گئے تھے اور روزانہ کی بنیاد پر معلومات اکٹھی کر رہے تھے۔ ہمارا خیال تھا کہ قاتل کہیں اردگرد کے علاقے سے ہی ہے۔‘
اسی دوران پولیس کو وہ پہلا سراغ ملا جس کی مدد سے تفتیش آگے بڑھی۔
راشد بتاتے ہیں کہ ’ایک حجام نے بتایا کہ اس کے جاننے والے ایک شخص نے اس رات اپنی کاربین اس کی دکان میں بطور امانت رکھوائی تھی اور اگلے روز وہ آ کر کاربین لے گیا تھا۔ وہ کہتے ہیں کہ یہ شخص ساجو کانا نامی شخص تھا۔‘
ان کے مطابق چند ماہ بعد ساجو کانا پکڑا گیا تو ’اُس کے بائیں ہاتھ پر زخم کا نشان موجود تھا۔‘ لیکن وہ اس جرم کا اعتراف نہیں کر رہا تھا۔
راشد محمود کے مطابق ’ساجو کانا دوران تفتیش پولیس کو چکمہ دینے کی کوشش کرتا رہا۔ ہم نے مارپیٹ کے بجائے نفسیاتی حربوں سے تفتیش کی۔‘
’پہلے اسے رات 12 سے تین بجے تک اپنی موجودگی کسی جگہ ثابت کرنے کو کہا گیا جس میں وہ ناکام ہو گیا۔ پھر جب اس کے دوست حجام کو اس کے سامنے لایا گیا تو وہ اسے دیکھ کر پریشان ہو گیا لیکن پھر اس نے حجام سے کسی تعلق سے لاعلمی کا اظہار کر دیا۔‘
اُن کا کہنا ہے کہ ’اپنے ہاتھ کے زخم کے بارے میں بھی ساجو غیرمنطقی کہانی سناتا رہا۔‘
راشد محمود سندھو نے بتایا کہ سلطان راہی قتل کیس میں مقامی پولیس نے بعد ازاں ایک اور شخص یوسف تیلی کو چالان کیا لیکن ان کے مطابق ’وہ درحقیقت قاتل نہیں تھا اور اس کا اس وقوعہ سے بھی دور دور تک کوئی تعلق نہیں تھا۔‘
راشد محمود کہتے ہیں کہ ’مجھے بھی سیشن عدالت سے بیان ریکارڈ کروانے کے لیے بلایا گیا تھا اور میں نے عدالت میں جا کر بیان دے دیا تھا کہ یہ شخص قاتل نہیں، اور اگر اسے اس قتل کیس میں رہا کر دیا جاتا ہے تو یہ انصاف پر مبنی ہو گا۔‘
،تصویر کا ذریعہFACEBOOK/SOCIAL MEDIA
کچھ لوگوں نے اس مقدمے میں سلطان راہی کے ڈرائیور حاجی احسن پر بھی شک کا اظہار کیا تھا اور انھیں گرفتار کر لیا گیا۔
اس بارے میں راشد محمود نے بی بی سی کو بتایا کہ ’سلطان راہی کے ڈرائیور حاجی احسن پر شک پولیس نے نہیں بلکہ مقتول کے بیٹے حیدر سلطان نے کیا تھا کیونکہ لوگ اُن سے آ کر ایسی باتیں کر رہے تھے جو حاجی احسن کے خلاف جاتی تھیں۔‘
اُن کے مطابق ’پولیس نے حاجی احسن کو ایک ماہ سے زیادہ عرصہ تک شامل تفتیش کیے رکھا۔ میں خود حاجی احسن سے کئی روز تفتیش کرتا رہا اور میں نے اسے قتل کے الزام میں ہر لحاظ سے بےگناہ پایا۔‘
’اس کا واحد قصور یہ تھا کہ جب سلطان راہی کا قتل ہوا تو وہ ڈر کے مارے گاڑی کے نیچے سے ہی نہیں نکلا۔ اگر وہ اس موقع پر بہادری اور حاضردماغی کا مظاہرہ کرتا تو قاتل موقع پر ہی پکڑے جا سکتے تھے۔‘
حاجی احسن علی نے ماضی میں ایک ویب چینل کے پروگرام ’کون کہاں پر تھا‘ کو انٹرویو دیتے ہوئے کہا تھا کہ وہ سلطان راہی کے ساتھ 40 سال سے تھے اور اُن کا آپس میں ’بھائیوں جیسا رشتہ تھا۔‘
انھوں نے اس پروگرام میں بتایا تھا کہ ’جب ہم گوجرانوالہ کے قریب پہنچے تو سلطان راہی نے مجھ سے پوچھا کہ اندرون شہر کی طرف سے چلیں یا بائی پاس روڈ سے۔ میں نے کہا کہ جہاں سے آپ کہتے ہیں، جس پر انھوں نے کہا کہ پہلے تو اندرون شہر سے گزرتے تھے، اب بائی پاس روڈ نئی بنی ہے، اس لیے اسی سڑک سے چلتے ہیں، جس پر میں نے گاڑی بائی پاس روڈ کی طرف موڑ لی۔‘
وہ کہتے ہیں کہ ’میں تو یہ سمجھتا ہوں کہ وہ میری جان بچاتے ہوئے خود اس دنیا سے چلے گئے اور راہی صاحب کا قتل میرے لیے زندگی کا سب سے دردناک واقعہ بن گیا کیونکہ میں واحد چشم دید گواہ تھا اور بار بار بتانا پڑتا ہے کہ کس طرح واقعہ ہوا۔‘
حاجی احسن کا مقدمہ لڑنے والے وکیل ہاشم نیازی ایڈووکیٹ کے مطابق لاہور ہائی کورٹ کی اس وقت کی جج جسٹس ناصرہ جاوید اقبال کی عدالت سے انھیں بیلف مقرر کیا گیا اور پھر تھانہ صدر سے حاجی احسن کو پولیس کی حراست سے 26 فروری 1996 کو بازیاب کروایا گیا۔
حاجی احسن 40 روز تک پولیس کی حراست میں رہے۔
تفتیشی ٹیم کے رکن ریٹائرڈ ڈی ایس پی راشد محمود سندھو نے بتایا کہ ’ملزم ساجد عرف ساجو کانا کو گرفتار کر کے عدالت پیش کیا گیا اور اس کا جسمانی ریمانڈ حاصل کیا گیا جس کے بعد پولیس پارٹی زیرحراست ملزم کو سلطان راہی کے بریف کیس اور پاسپورٹ کی برآمدگی کے لیے لے جا رہی تھی کہ ملزم کے ساتھیوں نے پولیس پارٹی پر حملہ کر دیا اور دوطرفہ فائرنگ میں ساجو کانا اپنے ہی ساتھیوں کی فائرنگ سے ہلاک ہو گیا تھا۔‘
راشد محمود سندھو کا کہنا تھا کہ چونکہ 30 سال پہلے ڈی این اے میچ کرنے کی سہولت موجود نہیں تھی اس وجہ سے ملزم ساجو کانا کا ڈی این اے گاڑی پر لگے خون سے نہیں کروایا جا سکا، جس کے بارے میں شبہ تھا کہ یہ ملزم کا خون ہے۔
واضح رہے کہ پاکستان میں پہلی ڈی این اے اور فرانزک لیب کا قیام پنجاب میں ہوا، جہاں پنجاب فرانزک سائنس ایجنسی سنہ 2007 میں قائم ہوئی، جس کے تحت ڈی این اے ڈیٹا بیس بنا کر کئی پیچیدہ کیسز حل کرنے میں مدد ملی
راشد محمود کہتے ہیں کہ ’اس وقت کے افسران نے پولیس مقابلہ کرنے میں جلد بازی سے کام لیا۔ میرے خیال کے مطابق اسے میڈیا کے سامنے پیش کرنا چاہیے تھا تاکہ شکوک و شبہات دور ہو سکیں۔‘
انھوں نے تصدیق کرتے ہوئے کہا کہ ’یہ حقیقت ہے کہ سلطان راہی کا پاسپورٹ، بریف کیس اور ذاتی استعمال کی اشیا کبھی بھی برآمد نہیں کی جا سکیں۔ یہ اشیا فرار ہونے والے ملزمان راہی کو قتل کرکے اپنے ساتھ لے گئے تھے۔‘
تاہم راشد محمود سندھو کہتے ہیں کہ ’اس قتل سے پہلے بائی پاس روڈ پر ڈکیتی اور راہزنی کی وارداتوں میں کافی تیزی آئی ہوئی تھی جس کی وجہ سے بائی پاس روڈ کے دونوں اطراف میں رات کے اوقات میں ایک ایک موبائل گاڑی چلتی تھی۔‘
وہ کہتے ہیں کہ ’اس علاقے کا محل وقوع ایسا ہے کہ قاتل کسی دوسری جگہ سے آ کر یہاں واردات نہیں کر سکتا تھا اور ساجو کانا علاقے کا ریکارڈ یافتہ ملزم تھا جس کے خلاف ڈکیتی و راہزنی کے پہلے ہی متعدد مقدمات درج تھے۔‘

[2]
حیات شیرپاؤ کی برسی کے موقع پر جب سوشل میڈیا پر ایک صارف نے یہ تصویر شیئر کی تو ان کے بھائی آفتاب شیرپاو نے لکھا کہ ’یہ وہ آخری تصویر تھی جس میں وہ زندہ تھے، پشاور یونیورسٹی کے شعبہ تاریخ کی۔‘
آٹھ فروری 1975 کو شمال مغربی  سرحدی صوبہ (خیبرپختون خوا)  کے بادلوں سے ڈھکے دارالحکومت پشاورمیں شام ہو رہی تھی۔
پیپلزپارٹی کے بانی رہنما اور سینیئر وزیر حیات محمد خان شیرپاؤ پشاور یونیورسٹی میں ہسٹری سوسائٹی کی  تقریبِ حلف برداری کے بعد چائے پینے کے لیے جا رہے تھے۔
اچانک سوسائٹی کے ایک عہدیدار نے انھیں مخاطب کر کے چندے کا مطالبہ کیا اور شکوہ کیا کہ اس کا اعلان تقریر میں کیوں نہیں کیا گیا۔
مہمانِ خصوصی واپس سٹیج پر آ کر چند وضاحتی جملے ہی  کہہ پائے تھے کہ ایک خوفناک دھماکا ہوا۔
انگریزی اخبار پاکستان ٹائمز کی خبر تھی کہ یونیورسٹی ہال میں بھگدڑ تھی جب شدید زخمی شیرپاؤ کو ٹوٹتی سانسوں میں ہسپتال لے جایا گیا۔ شام 5:25 پر ان کی موت کا اعلان کیا گیا۔
انھیں مارنے کے لیے استعمال کیا گیا مبینہ بم لگا ٹیپ ریکارڈر، پشتون قوم پرست رہنما جمعہ خان صوفی کے مطابق، 7 فروری 1975 کو بھی نصب کیا گیا تھا لیکن تب دھماکا نہ کیا جا سکا۔
جمعہ خان نے اپنی یادداشتیں ’فریبِ ناتمام‘ (پشتو میں ’د درمسال خٹی‘) کے نام سے قلم بند کیں۔
End of سب سے زیادہ پڑھی جانے والی
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
جمعہ خان  لکھتے ہیں کہ ’انور باچا  اور امجد باچا  نے ایک ٹیپ ریکارڈ میں بم نصب کیا تھا۔  انھیں 7 فروری کو ٹیکنیکل کالج پشاور میں ایک تقریب، جس میں شیر پاؤ شریک تھے، میں بم دھماکا کرنا تھا۔ لیکن اس دن  منصوبے پر عمل درآمد  نہ ہو سکا۔‘
’ٹیکنیکل کالج پشاور  کی تقریب سے اگلے روز پشاوریونیورسٹی میں انور اور امجد نے اپنا ٹیپ ریکارڈر روسٹرم پر مائیک کے ساتھ بظاہر اس غرض سے رکھا کہ شیرپاؤ کی تقریر ریکارڈ ہو۔ جب شیر پاؤ تقریر اور سوال و جواب کے لیے روسٹرم پر آئے تو ایک زور دار دھماکا ہوا، حیات محمد خان شیرپاؤ دھماکے کی نذر ہو گئے اور کئی دیگر افراد شدید زخمی ہوئے اور مرے بھی۔‘
جمعہ خان کے مطابق ’بارش ہو رہی تھی جب امجد اور انور کو چارسدہ جاتے ہوئے پولیس نے شک کی بنیاد پر حراست میں لے لیا۔ بُلا خان (حبیب اللہ خان) کو خبر ہوئی تو وہ پولیس کے پاس آئے، اسے ڈرایا دھمکایا اور دونوں کو اپنا مہمان ظاہر کرتے ہوئے رہا کروا لیا اور  اگلے روز انھیں اور اپنے بھائی معزاللہ خان کو لے کر براستہ مہمند ایجنسی افغانستان چلے گئے۔‘
جمعہ خان نے لکھا ہے کہ اس سے پہلے  بھی حیات شیر پاؤ پر ایک سے زائد مرتبہ حملے کی کوششیں ہوئیں۔
’ایک مرتبہ سوات میں جلسے میں بم سے بھرا ایک بریف کیس سٹیج کے ساتھ رکھا  گیا۔ تاہم بم فیوز کے تار الگ ہونے کی وجہ سے پھٹ نہ سکا۔‘
’ایک نوکر اس بریف کیس  کو اپنے گھر لے گیا کہ اس میں رقم ہو گی۔ لیکن کھولنے پر بم نصب  دیکھا تو اپنے مالک کو  اطلاع دی جن کے حکم سے بریف کیس ضائع کردیا گیا۔‘
’چند روز قندوز میں گزارنے کے بعد یہ لوگ کابل پہنچ کر ہمارے پاس آگئے۔‘
’دوسری طرف پاکستان میں پولیس کو  دوشیروانیاں ملیں اور ان کے ذریعے وہ پہلے ان کے درزی  اور پھر ان کے مالکوں کی پہچان تک پہنچ گئی۔ یعنی انور باچا اور امجد باچا کے نام منظر عام پر آگئے۔‘
وزیراعظم ذوالفقار علی بھٹو 9 فروری کو رات دیر سے امریکہ  کے دورےسے ہنگامی طورپر  اسلام آباد واپس آئے۔
اخباری اطلاعات کے مطابق، نیویارک میں شیرپاؤ کی موت کی خبر سننے کے فوراً بعد بھٹو نے صحافیوں سے کہا: ’بدقسمتی سے دہشت گردی سیاسی سرگرمی کا انداز بن چکی ہے اور افغانستان کا اس میں ہاتھ ہے۔‘
حکومتِ پاکستان نے 10 فروری کو اعلان کیا کہ نیشنل عوامی پارٹی پر پابندی عائد کر دی گئی ہے اور پارٹی کی جائیداد اور فنڈز ضبط کر لیے گئے ہیں۔ نیپ کے بیشتر قومی اور صوبائی رہنما 9 فروری کی رات دفاعِ پاکستان کے قوانین کے تحت گرفتار کر لیے گئے۔
’پاکستان اِن1975: دی ہائڈرا آف اپوزیشن‘ میں رچرڈ ایس وہیلر لکھتے ہیں کہ 1970 کے انتخابات میں بلوچستان اور سرحدمیں پیپلز پارٹی کو تقریباً کوئی حمایت نہ ملی تھی ، جہاں نیپ  مضبوط تھی۔ 1972 میں دونوں صوبوں میں نیپ، جمعیت علمائے اسلام اور آزاد ارکان پر مشتمل مخلوط حکومتیں بنیں، مگر فروری 1973 میں انھیں برطرف کر دیا گیا۔‘
’مرکزی حکومت کے تابع حکومتیں قائم کرنے کی کوشش بلوچستان میں مسلح مزاحمت اور بغاوت میں بدل گئی، جبکہ سرحد میں بم دھماکوں کا سلسلہ شروع ہوا، جنہیں اپوزیشن نے اشتعال انگیز عناصر کی کارروائیاں قرار دیا۔ حکومت 1974 تک  نیپ کے ملوث ہونے کا واضح ثبوت پیش نہ کر سکی۔‘
جمعہ خان صوفی لکھتے ہیں کہ ’جب شیرپاؤ قتل کی  خبر نشر ہوئی توافغان صدر سردار داؤد نے فوری طور پر اجمل خٹک سے فون پر رابطہ کیا اور کہا کہ یہ کام آپ لوگوں نے کیا ہے؟‘
’اجمل خٹک نے اپنی لاعلمی کا اظہار کیا، بلکہ یوں کہنا چاہیے کہ بالکل مکر گئے۔‘
حیات شیرپاؤ نے 1971میں صوبہ  سرحد کی گورنری سنبھالی تھی اور صوبائی اسمبلی کی بحالی کی نگرانی کی۔
امریکی سی آئی اے کی 19 فروری 1975 کی ڈی کلاسیفائیڈ (غیرخفیہ کی گئی) رپورٹ کے مطابق، پاکستان نے حیات محمد خان شیرپاؤ کے قتل کا الزام افغانستان اور افغان حمایت یافتہ نیشنل عوامی پارٹی پر عائد کیا۔
رپورٹ میں کہا گیا کہ ’کابل نیشنل عوامی پارٹی کے بعض ارکان کو پناہ دیتا تھا مگر یہ ثابت نہیں ہو سکا کہ افغان حکومت پاکستانی تخریب کاروں کو تربیت اور اسلحہ فراہم کر رہی تھی۔‘
17 فروری 1975 کو صوبہ سرحد میں براہِ راست مرکزی حکومت نافذ کر دی گئی۔
گورنر راج نافذ کرتے ہوئے وفاقی حکومت  کے جاری کردہ پریس نوٹ میں کہا گیا کہ یہ اقدام آئین کے آرٹیکل 232 کے تحت کیا گیا کیونکہ ’ایک ہمسایہ غیر ملکی طاقت صوبے میں معمولاتِ زندگی کو متاثر کرنے میں سرگرم ہے اور یہ صورت حال صوبائی حکومت کے قابو سے باہر ہو چکی ہے۔‘
20 فروری کو کابل، افغانستان، سے ایک ڈی کلاسیفائیڈ (غیرخفیہ کیے گئے) مراسلےمیں امریکی سفارت خانے نے لکھا کہ ایک شخص جس نے خود کو جلاوطن نیشنل عوامی پارٹی کا رہنما اجمل خٹک ظاہر کیا، 19 فروری کو سفارت خانے آیا اور شیرپاؤ کے قتل میں کسی بھی قسم کے کردار کی سختی سے تردید کی اور عدم تشدد سے اپنی وابستگی کا اظہار کیا۔
’اجمل خٹک نے بھٹو اور پاکستان پیپلز پارٹی پر فریب کاری اور سیاسی جرائم کی ایک طویل تاریخ کا الزام لگایا، اور خاص طور پر وزیر داخلہ عبدالقیوم خان پر شدید تنقید کی، یہاں تک کہ وہ انھیں شیرپاؤ کے قتل کا ذمہ دار ٹھہراتے ٹھہراتے رہ گئے۔‘
دو اپریل کو  صوبہ سرحد کی حکومت نے اعلان کیا کہ حیات محمد خان شیرپاؤ کے قتل میں ملوث بیشتر ملزمان کو گرفتار کر لیا گیا ہے۔
پاکستان ٹائمز نے ایک سرکاری ہینڈ آؤٹ کی بنیاد پر خبر شائع کی کہ ’شیرپاؤ کو ایک ایسے گروہ نے قتل کیا جو ایک سابق پیپلز پارٹی رہنما ،نثار محمد خان، ولی خان کے  بیٹے، اسفندیار ولی اور پختون سٹوڈنٹس فیڈریشن کے تین ارکان ،میاں احمد فاروق، انور بادشاہ اور امجد علی پر مشتمل تھا۔‘
خبر کے مطابق ’اس گروہ نے تین ماہ سے زائد عرصے تک سازش کی اور بالآخر 8 فروری کو ایک مہلک بم دھماکے کے ذریعے اپنے منصوبے میں کامیاب ہوا۔ نثار محمد خان پر الزام ہے کہ انھوں نے شیرپاؤ سے سیاسی اختلافات کی بنیاد پر اس سازش کی منصوبہ بندی کی، جبکہ انور بادشاہ اور امجد علی پر الزام ہے کہ انھوں نے وہ ٹیپ ریکارڈر رکھا جس میں بم نصب تھا۔‘
سرکاری بیان کے مطابق اس گروہ نے 7 فروری کو بھی اسی نوعیت کی ایک طلبہ یونین کے عہدے داروں کی تقریبِ حلف برداری کے موقع پر قتل کا منصوبہ بنایا تھا، مگر جب انھوں نے سٹیج پر شیرپاؤ کے ساتھ پختون سٹوڈنٹس فیڈریشن کے صدر (افراسیاب خٹک) کو بھی بیٹھے دیکھا تو اس منصوبے سے باز آ گئے۔
’نثار، اسفندیار اور احمد فاروق کو گرفتار کر کے ان سے اعترافی بیانات حاصل کر لیے گئے ہیں، جبکہ انور بادشاہ اور امجد علی ایک ہمسایہ ملک فرار ہو گئے ہیں۔‘
31 جولائی کو پشاور ہائی کورٹ کے جسٹس شاہنواز خان کی سربراہی میں قائم خصوصی ٹربیونل نے نثار محمد خان، اسفندیار ولی اور احمد فاروق کو  دھماکا مواد ایکٹ کے تحت 10 سال سخت قید کی سزا دی گئی، جبکہ اسفندیار ولی اور احمد فاروق کو پاکستان کے دفاع کے قوانین کی شق 43 کے تحت 7 سال اضافی قید بھی  سنائی گئی۔
30 اکتوبر 1975 کو سپریم کورٹ آف پاکستان نے نیپ پر پابندی کو جائز قرار دیا۔اس کے بعد سپریم کورٹ کے حکم پر جسٹس اسلم ریاض کی سربراہی میں ایک 4 رکنی ٹریبونل تشکیل دیا گیا۔ اس ٹریبونل کی  کارروائی کے لیے سندھ کا شہر حیدرآباد منتخب کیا گیا۔
حیدرآباد سازش کیس میں 54 ملزمان نامزد تھے جن میں نیپ کی پوری سینٹرل کمیٹی شامل تھی۔ ان پر الزام تھا کہ انھوں نے نیپ کے پشاور کنونشن میں جو قرارداد پاس کی تھی وہ بغاوت کے زمرے میں آتی ہے۔
حیدرآباد ٹربیونل میں مقدمے کا آغاز 10 مئی 1976 کو ہوا اور استغاثہ نے 455 گواہوں کی فہرست پیش کی، مگر 18 ماہ میں صرف 22 گواہ پیش کیے گئے۔ ولی خان نے اس سست روی پر مقدمے کا بائیکاٹ کیا اور طنزیہ خط لکھا کہ ’اس رفتار سے فیصلہ آنے میں 50 سال لگیں گے، لہٰذا سب کے لیے آبِ حیات کا بندوبست کیا جائے۔‘
پانچ جولائی 1977 کے مارشل لا کے بعد جنرل ضیاء الحق نے حیدرآباد جیل کا دورہ کیا اور ولی خان و دیگر بلوچ رہنماؤں سے ملاقات کی۔ جلد ہی 15 رہنماؤں کو ضمانت پر رہا کر دیا گیا۔ سردار عطا اللہ مینگل کو علاج کے لیے امریکا بھیجا گیا اور ولی خان کو سی ایم ایچ راولپنڈی منتقل کیا گیا۔
یکم جنوری 1978 کو جنرل ضیاء الحق نے ٹربیونل ختم کر دیا اور عام معافی کے تحت تمام قیدی رہا کر دیے۔ ان کے مطابق اس اقدام کا مقصد قومی اتحاد، مکالمے اور ماضی کی تلخیوں کو بھلانا تھا۔
یہ سب ہوا لیکن حیات شیر پاؤ کا قتل  پراسرار ہی رہا۔
خود بھٹو پر بھی اس کا الزام لگا۔
اپنی کتا ب ’اے جرنی ٹو ڈِس الیونمنٹ‘ میں شیر باز خان مزاری  لکھتے ہیں کہ ’ایک نظریہ جسے آسانی سے رد نہیں کیا جا سکتا تھا یہ تھا کہ یہ قتل خود شیرپاؤ کے اپنے قائد، ذوالفقار علی بھٹو کی براہِ راست ہدایت پر کیا گیا۔‘
بھٹو کے ساتھی اور وزیر رفیع رضا اپنی کتاب ’ذوالفقارعلی بھٹو اینڈ پاکستان، 1967–1977‘ میں لکھتے ہیں کہ ’شیر پاؤ کی موت میرے لیے ذاتی صدمہ تھی، کیونکہ وہ میرے نہایت قریبی اور عزیز دوست اور ساتھی تھے۔‘
'میں نے ان کی شہادت سے پہلے کے دو دن ان کے گھر پشاور میں گزارے تھے، اور قتل کی رات انھیں اسلام آباد میں میرے ساتھ کھانا کھانا تھا۔ وزیر اعظم نے مجھے صوبائی حکومت کی کارکردگی کا جائزہ لینے کے لیے پشاور بھیجا تھا، کیونکہ وہ درست طور پر کام نہیں کر رہی تھی۔ انھیں میری اور شیرپاؤ کی دوستی کا علم تھا، اور انھوں نے مجھے ایک خفیہ نوٹ دیا تھا جس میں لکھا تھا کہ خود شیرپاؤ صوبے میں بم دھماکے کروا رہے ہیں۔‘
’جب میں نے اس معاملے پر شیرپاؤ سے بات کی تو انھوں نے کہا کہ انھیں ان رپورٹس کا علم ہے۔‘
رفیع رضا نے  لکھا کہ چند دن بعد شیرپاؤ کی موت نے ذوالفقار علی بھٹو کے ساتھ میری پہلی اور آخری شدید تلخ کلامی کو جنم دیا۔ ’میں نے کہا: آپ کیا سمجھتے ہیں کہ مجھ پر کیا گزری ہوگی، جب آپ نے مجھے ایک دن پہلے یہ کہنے کو کہا کہ وہ بم دھماکوں میں ملوث ہے، اور اگلے ہی دن وہ خود ایک دھماکے میں مارا گیا۔‘
ادھر اقتدارسے معزولی کے بعد بھٹو پر نواب محمد احمد خان کے قتل کا مقدمہ چلا، ہائی کورٹ سے سزائے موت کے بعد 18 دسمبر 1978 کو جب وہ سپریم کورٹ  کے سامنے پیش ہوئے تو مسلسل چار دن تک عدالت سے خطاب کرتے رہے۔
اپنے بیان میں انھوں نے اس بارے میں بھی بات کی اور کہا کہ ’شیرپاؤ میرے لیے بیٹے کی مانند تھا۔ لوگ کہتے ہیں کہ شیرپاؤ کے قتل میں میرا ہاتھ ہے۔ آفتاب (شیرپاؤ) ایک با اصول شخص ہیں۔ اگر ان کے بھائی کو ذوالفقار علی بھٹو نے قتل کروایا ہوتا تو آفتاب شیرپاؤ نہ پاکستان پیپلز پارٹی میں رہتے اور نہ ہی اس سے تعاون کرتے۔ شیرپاؤ ان کے بھائی تھے۔ ملک کے لیے مارے گئے۔ وہ میری پارٹی کے رکن تھے۔‘
’مجھ پر کتنے قاتلانہ حملے کیے گئے؟ کیا میں نے وہ بھی خود کروائے تھے؟‘

[3]
سمارٹ فون کي طرح يقيناً آپ کو سمارٹ گھڑي بھي پسند آئي ہوگي اور ہو سکتا ہے کہ اب تک آپ اسے اپني کلائي کي زينت بھي بنا چکے ہوں۔ اگر ايسا ہے تو ہوشيار رہيے کيوں کہ کم از کم يہاں برطانيہ ميں تو حکام نے ڈرائيونگ کے دوران سمارٹ واچ کے استعمال سے خبردار کيا ہے۔ کيوں؟ تفصيل ديکھيے کلک ميں، پيش کر رہي ہيں ايمن خواجہ۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[4]
بڑی بیضوی کھڑکیوں اور نظروں کو بھا جانے والے پروں کے ساتھ ’گلف سٹریم‘ نامی کمپنی کا ’جی 700‘ طیارہ سنگاپور میں منعقد ہونے والے ایئرشو میں حصہ لینے والے طیاروں میں سب سے دلکش نظر آ رہا تھا۔
ایشیا کے سب سے بڑے ایوی ایشن اور دفاعی تجارتی میلے میں شامل مسافر طیاروں اور فوجی جہازوں سے دور، رن وے کے ایک نسبتاً پرُسکون گوشے میں کھڑا ’جی 700‘ جیٹ حاضرین کی توجہ اپنی جانب مبذول کر رہا تھا۔
اس ایئرشو کو دیکھنے کے لیے آنے والے افراد سخت گرمی کے باوجود اُس وقت کے منتظر تھے کہ کب اُن کی باری آئے گی اور وہ اس دلکش جہاز میں داخل ہو کر اسے اندر سے دیکھ سکیں گے۔
حاضرین کی اس پرائیوٹ جیٹ میں دلچسپی اس بات کا ثبوت تھی کہ دنیا کے نمایاں ترین پرائیویٹ جیٹ ساز اداروں کی پراڈکٹس میں میں دلچسپی بدستور برقرار ہے۔
اس جیٹ کو اندر سے دیکھنے کے منتظر افراد کی لائن انتہائی آہستگی سے آگے بڑھ رہی تھی۔ جو لوگ اندر موجود تھے وہ اس کی فروخت اور خصوصیات کی بابت عملے سے دریافت کر رہے تھے۔
جہاز کے اندر قدم رکھتے ہی اس کی کشش مزید واضح ہو جاتی ہے۔ اس کی پینورامک کھڑکیوں سے اندر آنے والی سورج کی روشنی جہاز میں موجود ہلکے رنگ کی چمڑے کی سیٹوں اور پالش شدہ فرنیچر پر منعکوس ہوتی ہے۔
یہاں موجود عملہ جہاز کے اس حصے کو ’لیونگ ایریا‘ قرار دیتا ہے جہاں ایک کیبن میں صوفے اور ٹی وی کنسول موجود ہے جبکہ طیارے کے عقبی حصے میں بیڈ روم ہے اور عملے کی جانب سے بتایا گیا کہ یہ ’گرینڈ سوئٹ ود شاور‘ ہے۔
یہ طیارہ محض عیش و عشرت کی نہیں بلکہ فضائی صنعت میں جاری ایک وسیع تر رجحان کی عکاسی کرتا ہے۔ جہاں کمرشل ایئر لائنز زیادہ سے زیادہ مسافروں کو ایک مقام سے دوسرے مقام تک لے جانے کی دوڑ میں سبقت حاصل کرنے کے لیے کوشاں ہیں، وہیں پرائیویٹ جیٹ بنانے والی کمپنیاں ایک مختصر مگر نہایت مالدار طبقے پر توجہ مرکوز کیے ہوئے ہیں۔
End of سب سے زیادہ پڑھی جانے والی
اور اعداد و شمار اس رجحان کی توثیق کرتے ہیں۔ ایوی ایشن انٹیلیجنس کمپنی ’ونگ ایکس‘ کے مطابق سنہ 2025 میں دنیا بھر میں پرائیویٹ طیاروں نے تقریباً 37 لاکھ پروازیں کیں، جو سنہ 2024 کے مقابلے میں پانچ فیصد زیادہ اور کورونا کی عالمی وبا سے پہلے کے دور سے 35 فیصد زیادہ ہیں۔
اسی عرصے میں دنیا بھر میں انتہائی مالدار افراد (ایسے افراد جن کی مجموعی دولت کی مالیت تین کروڑ ڈالر سے زائد ہے) کی تعداد میں بھی 70 فیصد سے زیادہ اضافہ ہوا ہے۔
گلف سٹریم کے سربراہ برائے گوبل سیلز (عالمی فروخت) سکاٹ نیل کے مطابق ’ہم دیکھ رہے ہیں کہ بڑی کمپنیاں اور مالدار افراد نجی طیاروں کی طرف بڑھ رہے ہیں۔ اب بہت سی کمپنیاں عالمی سطح پر کاروبار کر رہی ہیں اور ان کمپنیوں کے نمائندوں کو دنیا کے مختلف حصوں کا سفر کرنا پڑتا ہے، جس کا سب سے مؤثر طریقہ بزنس ایئرکرافٹ ہے۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
پرائیوٹ طیارے بنانے والی کمپنی ’گلف سٹریم‘ اس معاملے میں تنہا نہیں۔ ’ڈیسو‘، ’بمبارڈیئر‘، ’ایمبریئر‘ اور ٹیکسٹرون ایوی ایشن وغیرہ نامی بڑی کمپنیاں سبھی اس میدان میں مقابلہ کر رہی ہیں۔ تاہم ماحولیاتی خدشات کے باعث پرائیوٹ طیارے استعمال کرنے کے بڑھتے رجحان پر تنقید بھی کی جا رہی ہے۔
طیارہ ساز کمپنیاں اس موقع کو بڑے کاروباری امکان کے طور پر دیکھ رہی ہیں۔ کمرشل ایئر لائنز عموماً نہایت کم منافع کی بنیاد پر چلتی ہیں اور ’انٹرنینشل ایئر ٹرانسپورٹ ایسوسی ایشن‘ کے مطابق یہ منافع مجموعی اخراجات کے بعد محض دو سے چار فیصد ہوتا ہے۔
جبکہ پرائیویٹ جیٹس اگرچہ کم تعداد میں ہوتے ہیں مگر یہ انتہائی زیادہ قیمت پر فروخت ہوتے ہیں۔ اس کے علاوہ پرائیوٹ طیاروں کے پرزہ جات اور دیکھ بھال (مینٹیننس) بھی آمدنی کا ذریعہ ہیں۔
فرانس کی ڈیسو ایوی ایشن، جو اپنے فوجی جہازوں کے لیے مشہور ہے، اب اپنے فالکن بزنس جیٹس کے پروگرام کو فروغ دے رہی ہے۔ کمپنی کا کہنا ہے کہ جنگی جہازوں کے لیے تیار کردہ ٹیکنالوجی بزنس جیٹس کی کارکردگی اور اور ان کو آرام دہ بنانے میں استعمال ہوتی ہے۔ ان کے مطابق ان کے نجی طیاروں کے بڑے خریدار کارپوریشنز، حکومتیں اور مالدار افراد ہیں۔
نجی طیاروں کی قیمت لاکھوں ڈالر ہو سکتی ہے مگر ڈیسو کمپنی کے سول ایئرکرافٹ شعبے کے سربراہ کارلوس برانا کے مطابق اتنی زیادہ قیمت کے باوجود ’بار بار سفر کرنے والے صارفین کے لیے پرائیویٹ جیٹ زیادہ سودمند ثابت ہو سکتے ہیں، کیونکہ وہ وقت کے ساتھ فرسٹ کلاس ٹکٹوں پر زیادہ خرچ کرنے کے بجائے ایک جیٹ خرید کر کم خرچ کرتے ہیں۔‘
اُن کے مطابق زیادہ تر پرائیوٹ جیٹس کے خریدار عیش و عشرت کے بجائے وقت بچانے اور اپنی کارکردگی بڑھانے کے نظریے کے تحت پرائیوٹ جیٹس کی خریداری کے خواہاں ہوتے ہیں۔
انھوں نے بی بی سی کو بتایا کہ ’میری خواہش ہے کہ میں ایک منزل سے دوسری منزل تک وقت ضائع کیے بغیر اور تیزی سے پہنچوں اور میرا وقت سٹاپ اوورز یا کنکٹنگ فلائٹس میں ضائع نہ ہو۔ اور یہی اصل چیز ہے۔‘
انھوں نے کہا کہ طیارہ بنانے والی کمپنیاں اپنے صارفین کے سفر کو آرام دہ بنانے اور اس میں تھکن کم کرنے کی غرض سے نمایاں خصوصیت متعارف کروا رہی ہیں۔ بہتر کیبن پریشر، کم شور اور نفیس اندرونی ڈیزائن کے ذریعے طویل پروازوں کو کم تھکا دینے والا بنایا جا رہا ہے۔
بعض جیٹس کیبن پریشر کو زمین پر موجود دباؤ کے قریب تر رکھنے کی کوشش کرتے ہیں تاکہ مسافر طویل پرواز کے بعد کم تھکن محسوس کریں۔
اور نجی جیٹ طیاروں کی اس فروغ پاتی صنعت کا ایک اہم حصہ ایشیا ہے۔
الٹن ایوی ایشن کنسلٹنسی کی ایک رپورٹ، جو سنگا پور ایئرشو سے قبل جاری کی گئی ہے، کے مطابق سنہ 2025 میں ایشیا پیسیفک خطے میں بین الاقوامی فضائی ٹریفک میں آٹھ فیصد اضافہ ہوا جو عالمی سطح پر ہونے والے 6.8 فیصد اضافے سے زیادہ ہے۔
سنہ2015 کے بعد سے ایئر لائنز نے دنیا بھر میں 600 سے زائد نئے روٹس شامل کیے ہیں، جن کی بدولت دنیا کے ان حصوں تک رسائی بہتر ہوئی ہے جہاں پہلے اس نوعیت کی سہولت موجود نہیں تھی۔
گلف سٹریم سے منسلک سکاٹ نیل کے مطابق ’ایشیا، خاص طور پر جنوب مشرقی ایشیا میں اِس وقت ہم بہت مصروف ہیں۔ یہاں ہمارا مارکیٹ شیئر بڑھ رہا ہے۔ ہم اس خطے میں زیادہ نجی طیارے فروخت کر رہے ہیں، ویتنام، سنگاپور، انڈونیشیا، ملائیشیا، آسٹریلیا اور نیوزی لینڈ میں ہماری سرگرمیاں نمایاں ہیں۔‘
ڈیسو کمپنی نے انڈیا، تھائی لینڈ اور لاؤس جیسے ممالک میں اپنے طیاروں کی بڑھتی ہوئی مانگ کی نشاندہی کی ہے۔ انڈونیشیا اور فلپائن جیسے ممالک میں، جہاں کئی ہوائی اڈوں پر موجود رن ویز چھوٹے ہیں، وہاں چھوٹے بزنس جیٹس اُن مقامات تک پہنچ سکتے ہیں جہاں بڑے کمرشل طیارے نہیں جا سکتے۔
چین، جو ایک وقت میں ایشیا میں سب سے بڑا پرائیویٹ جیٹس کا بیڑا رکھتا تھا، ڈیسو کے مطابق حالیہ برسوں میں یہاں فروخت سست روی کا شکار ہوئی ہے۔ تاہم کارلوس برانا کا کہنا ہے کہ جیسے جیسے چینی کمپنیاں عالمی سطح پر فروغ پائیں گی، نجی جیٹس کی مانگ دوبارہ بڑھے گی کیونکہ ان بڑی عالمی کمپنیوں کو کمرشل پروازوں کے مقابلے میں تیز اور براہِ راست سفر کی ضرورت ہو گی۔
ایشیا پیسیفک خطہ بزنس جیٹس کے لیے اب بھی ترقی پذیر مارکیٹ ہے، لیکن یہ عالمی بیڑے کا بہت چھوٹا حصہ ہے۔ اس کے برعکس امریکہ تقریباً 70 فیصد عالمی بزنس ایوی ایشن مارکیٹ پر قابض ہے۔
یہ تبدیلی تنقید کا باعث بھی بنی ہے۔ بعض ماہرین کا کہنا ہے کہ مالدار خریداروں کے ایک چھوٹے سے گروہ پر توجہ مرکوز کرنے سے بڑے پیمانے پر مارکیٹ نظرانداز ہو جاتی ہے اور اس سے کورونا وبا کے بعد سے جاری سپلائی چین کے مسائل حل نہیں ہوتے۔
اس معاملے میں ماحولیاتی خدشات بھی نمایاں ہیں۔ ناقدین کا کہنا ہے کہ نجی جیٹس سب سے زیادہ کاربن پیدا کرنے والے سفری ذرائع میں شمار ہوتے ہیں۔
گلف سٹریم کا کہنا ہے کہ اس کے نئے طیارے 100 فیصد پائیدار ایوی ایشن فیول پر پرواز کر سکتے ہیں، جبکہ ڈیسو فی الحال 50-50 مکسچر کی حمایت کرتا ہے۔ تاہم پائیدار ایوی ایشن فیول کی فراہمی پوری صنعت کے لیے ایک چیلنج ہے کیونکہ اس کی پیداوار محدود ہے اور یہ روایتی فیول کے مقابلے میں کہیں زیادہ مہنگا ہے۔
طیارہ ساز کمپنیاں زور دیتی ہیں کہ نئے طیارے کہیں زیادہ ایندھن بچاتے ہیں اور بغیر رُکے طویل فاصلے طے کر سکتے ہیں، جس سے مجموعی کاربن کے اخراج میں کمی آتی ہے۔
گلف سٹریم کے نیل کے مطابق ’صرف ون جنریشن طیاروں کے ذریعے ہم نے ایندھن کی کھپت میں 35 فیصد کمی کی ہے۔ ہم پائیدار ایوی ایشن فیول کے اولین علمبرداروں میں سے ہیں اور کارکردگی و ماحولیاتی بہتری میں سرمایہ کاری جاری رکھے ہوئے ہیں۔‘
اور یہ معاملہ نجی جیٹس تک محدود نہیں بلکہ کمرشل ایئر لائنز بھی اب زیادہ مالدار مسافروں کو اپنی جانب متوجہ کرنے کی کوشش کر رہی ہیں۔
تائیوان کی ’سٹارلکس‘، جو خود کو لگژری کیریئر قرار دیتی ہے، سستی ٹکٹوں اور مسافروں سے کھچا کھچ بھری کیبنز سے ہٹ کر ایک نئے ماڈل کی طرف بڑھ رہی ہے۔
سٹارلکس نے اپنی فرسٹ کلاس، بزنس کلاس اور پریمیم اکانومی کیبنز کو وسعت دی ہے اور سنگاپور ایئر شو میں اپنی فلیگ شپ ایئربسA350 1000  پر یہ اپ گریڈز پیش کیے ہیں۔
اب مسافروں کو بڑی ٹی وی سکرینز تک رسائی دی ہے جبکہ نشستیں عام طیاروں کے مقابلے میں زیادہ کشادہ اور آرام دہ ڈیزائن کی گئی ہیں۔
واضح ہے کہ نجی طیارہ ساز کمپنیاں اور کمرشل ایئر لائنز دونوں ہی سہولت، آرام اور مکمل طور پر لگژری سفر کے تجربے پر توجہ مرکوز کر رہے ہیں۔
دنیا میں جیسے جیسے انتہائی مالدار افراد کی تعداد بڑھ رہی ہے، اعلیٰ درجے کے فضائی سفر کی اس مانگ میں فی الحال کسی کمی کے آثار دکھائی نہیں دے رہے ہیں۔

[5]
پاکستان کی سپریم کورٹ نے وفاقی حکومت کو حکم دیا ہے کہ ماہر ڈاکٹروں کی موجودگی میں 16 فروری سے پہلے سابق وزیر اعظم عمران خان کی آنکھ کا معائنہ کروایا جائے۔
چیف جسٹس یحییٰ آفریدی کی سربراہی میں سپریم کورٹ کے دو رکنی بینچ نے عدالت کی طرف سے مقرر کیے گئے 'فرینڈ آف کورٹ' سلمان صفدر کی طرف سےعدالت میں پیش کی گئی رپورٹ کی روشنی میں یہ حکم دیا۔
سلمان صفدر نے رپورٹ کے نکات عدالت میں پڑھتے ہوئے کہا کہ عمران خان کی صحت اور بالخصوص ان کی آنکھ کی بیماری سے متعلق فوری مداخلت کی ضرورت ہے۔
انھوں نے کہا کہ بہتر ہو گا کہ عمران خان کا طبی معائنہ ان کے خاندان کے کسی رکن کی موجودگی میں کروایا جائے تاہم عدالت نے یہ درخواست منظور نہیں کی۔
سماعت کے دوران اٹارنی جنرل نے عدالت کو بتایا کہ امراضِ چشم کے ماہرین کی ٹیم جلد ہی اڈیالہ جیل کا دورہ کرے گی اور سابق وزیر اعظم کی آنکھ کا معائنہ کیا جائے گا، جس پر عدالت نے حکم دیا کہ یہ عمل 16 فروری سے پہلے مکمل کیا جائے۔
خیال رہے کہ گذشتہ ماہ تحریکِ انصاف نے ایک بیان میں ’باوثوق صحافتی ذرائع‘ کا حوالہ دیتے ہوئے یہ دعویٰ کیا تھا کہ عمران خان کی دائیں آنکھ میں سینٹرل ریٹینل وین آکلوژن نامی مرض کی تشخیص ہوئی ہے اور یہ خبر بھی سامنے آئی تھی کہ عمران خان کو علاج کے لیے اسلام آباد لایا گیا تھا۔
اس پر اسلام آباد کے پمز ہسپتال نے سابق وزیر اعظم عمران خان کو ’دائیں آنکھ کی بینائی کمزور ہونے کی شکایت‘ پر سنیچر اور اتوار کی درمیانی شب ایک آپریشن تھیٹر میں طبی علاج فراہم کرنے کی تصدیق کی تھی۔
پمز ہسپتال کے ایگزیکٹیو ڈائریکٹر رانا عمران سکندر کا ویڈیو بیان، جس کی پریس ریلیز ہسپتال کی ویب سائٹ پر بھی موجود ہے، میں بتایا گیا کہ عمران خان نے دائیں آنکھ کی بینائی کمزور ہونے کی شکایت کی تھی جس کے بعد ان کی آنکھ میں سینٹرل ریٹینل وین آکلوژن کی تشخیص کی گئی تھی۔
End of سب سے زیادہ پڑھی جانے والی
پاکستان کے وزیر اطلاعات عطا اللہ تارڑ نے بھی کہا تھا کہ عمران خان کو ’آنکھوں کے ایک معمولی مسئلے کے لیے ہسپتال لے جایا گیا تھا‘ تاہم ان کے بقول ان کی طبی حالت مستحکم ہے۔
وزیرِ اطلاعات نے سوشل میڈیا پر عمران خان کی صحت سے متعلق تشویشناک خبروں کو مسترد کرتے ہوئے کہا کہ ان خبروں میں کوئی صداقت نہیں تاہم سنیچر کے روز انھیں ہسپتال ضرور لے جایا گیا تھا۔
انھوں نے بتایا کہ ’جیل میں معائنے کے دوران ڈاکٹرز نے بتایا کہ عمران خان کو آنکھوں کے ایک معمولی 20 منٹ کے عمل کے لیے پمز ہسپتال لے جانا ہو گا، جس کے بعد انھیں ہسپتال لایا گیا اور علاج کے بعد واپس جیل بھجوا دیا گیا۔‘
انھوں نے بتایا کہ عمران خان کی حالت ’بالکل ٹھیک ہے اور وہ صحت مند ہیں۔‘
پمز انتظامیہ کے مطابق ہسپتال کے ایک سینیئر اور تربیت یافتہ آپٹامولوجسٹ نے اڈیالہ جیل میں عمران خان کی آنکھوں کا مکمل معائنہ کیا تھا۔
’اس معائنے کی بنیاد پر عمران خان کی دائیں آنکھ میں سینٹرل ریٹینل وین آکلوژن کی تشخیص کی گئی اور ہسپتال میں علاج کی تجویز کی گئی۔‘
اس میں کہا گیا کہ عمران خان کو علاج کے لیے 'سنیچر اور اتوار کی درمیانی شب پمز ہسپتال لایا گیا جس میں مریض کو بتایا گیا کہ انھیں اینٹی وی ای جی ایف انٹرا ویٹریئل انجیکشن لگایا جائے گا۔‘
بیان میں سابق وزیر اعظم کے ’انفارمڈ کنسنٹ‘ کا بھی ذکر ہے۔ پمز انتظامیہ کے مطابق علاج سے قبل عمران خان کو ’معلومات کی فراہمی کے بعد ان کی رضامندی حاصل کی گئی۔‘
ان کا کہنا ہے کہ یہ علاج ’طریقہ کار کے مطابق آپریشن تھیٹر میں کیا گیا جس میں تقریبا 20 منٹ لگے۔‘
’علاج کے دوران مریض کی حالت ٹھیک رہی اور انھیں بعد از علاج حفاظتی تدابیر کے ساتھ ڈسچارج کیا گیا۔‘
اس بیان کے بعد تحریک انصاف کے رہنما زلفی بخاری نے ایکس پر اپنے پیغام میں سوال اٹھایا کہ حکومت عمران خان کو فراہم کی گئی طبی مدد کی تفصیلات ان کے اہل خانہ کو کیوں نہیں بتائی رہی؟
ان کا کہنا تھا کہ کیا یہ ضروری نہیں کہ عمران خان کے اہلخانہ اور وکلا کو اس بارے میں مطلع کیا جاتا اور ان کے علاج کی رپورٹس اور ان کے اہلخانہ کو دی جاتیں؟
انھوں نے مطالبہ کیا کہ عمران خان کے ذاتی ڈاکٹر کے ساتھ ساتھ اہلخانہ کو فوری طور پر ان تک رسائی دی جائے اور کہا کہ ’یہ بنیادی انسانی حق ہے، سیاسی مطالبہ نہیں۔‘
اس سے قبل شوکت خانم کی ہسپتال انتظامیہ نے بھی عمران خان تک رسائی کا مطالبہ کیا تھا اور کہا تھا کہ اس کا طبی عملہ عمران خان کے علاج کے عمل میں شریک ہونا چاہتا ہے۔
پی ٹی آئی چیئرمین بیرسٹر گوہر علی خان کا بھی کہنا تھا کہ انھیں عمران خان اور ان کی اہلیہ بشری بی بی کی صحت سے متعلق تشویش ہے اور ان سے جیل میں ملاقات نہ ہونے کے باعث ان کی جماعت کے کارکنوں میں ’بے چینی پھیل رہی ہے۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
راولپنڈی کی انسداد دہشت گردی کی عدالت میں جی ایچ کیو حملہ کیس کی سماعت کے دوران عمران خان کے وکلا میں شامل فیصل ملک نے عدالت سے استدعا کی کہ عمران خان اور بشری بی بی سے ان کے ذاتی معالج سے معائنہ کروایا جائے۔
انھوں نے موقف اختیار کیا کہ میڈیا رپورٹس کے مطابق عمران خان اور ان کی اہلیہ بشری بی بی کی صحت ٹھیک نہیں جس کی وجہ سے پاکستان تحریک انصاف کے کارکنوں کو شدید تشویش ہے۔
فیصل ملک نے اس ضمن میں تحریری درخواست بھی عدالت میں جع کروائی جس میں موقف اختیار کیا گیا کہ اڈیالہ جیل میں سابق وزیر اعظم اور ان کی اہلیہ بشری بی بی کی صحت سے متعلق خدشات لاحق ہیں۔
اس درخواست میں استدعا کی گئی کہ ان دونوں قیدیوں کا طبی معائنہ ان کے ذاتی معالجین سے کروایا جائے۔ اس درخواست میں عمران خان کے تین ذاتی معالجین کا نام لکھ کر عدالت سے ان کے ذریعے معائنہ کروانے کی استدعا کی گئی۔
عدالت نے اس درخواست پر اس مقدمے کے استغاثہ سے جمعے تک جواب مانگ لیا ہے۔
اس مقدمے کے پراسیکیوٹر ظہیر شاہ کا کہنا ہے کہ عمران خان اور بشری بی بی کے وکلا نے تیسری مرتبہ ان دونوں کا ان کے ذاتی معالجین سے طبی معائنہ کروانے کی درخواست دی۔ انھوں نے کہا کہ ابھی تک عدالت نے اڈیالہ جیل کے حکام کو عمران خان اور بشری بی بی کی صحت سے متعلق ریکارڈ یا کوئی دستاویز جمع کروانے کا حکم نہیں دیا۔
بعد ازاں اڈیالہ جیل کے باہر میڈیا سے گفتگو کرتے ہوئے حمید لطیف ہسپتال کے آئی سرجن اور ویٹرو ریٹینا (Vitreo Retina) کے ماہر ڈاکٹر خرم مرزا کا کہنا تھا کہ وہ عمران خان کے معائنے کے لیے اپنا پورا سامان ساتھ لائے تھے ’لیکن جو بیماری خان صاحب کی آنکھ کے حوالے سے بتائی جارہی ہے اس کا علاج جیل کے اندر ممکن نہیں اس کے لیے باقاعدہ آپریشن تھیٹر لے جانا ضروری ہوتا ہے۔‘
ڈاکٹر خرم مرزا کا کہنا تھا کہ چونکہ انھوں نے ابھی عمران خان کا معائنہ نہیں کیا تو اس لیے وہ اس کی کنڈیشن یا پمز ہسپتال میں ان کا جو علاج ہوا ہے اس حوالے سے کچھ نہیں بتا سکے۔
ان کا مزید کہنا تھا کہ جیل میں معائنہ کرکے صرف اندازہ ہی لگایا جا سکتا کیونکہ باقاعدہ معائنے کے لے جو مشینری درکار ہے وہ ہسپتال میں ہی ہوتی ہے اس کو یہاں لانا ممکن نہیں۔
عمران خان کی دائیں آنکھ میں سینٹرل ریٹینل وین آکلوژن کا دعویٰ کرتے ہوئے تحریک انصاف نے کہا تھا کہ ان کی آنکھ کی رگوں میں ’خطرناک رکاوٹ‘ پیدا ہو چکی ہے۔
’ڈاکٹروں کے مطابق یہ نہایت حساس اور سنگین طبی مسئلہ ہے، جس کا بروقت اور مناسب علاج نہ ہونے کی صورت میں مستقل بینائی متاثر ہونے کا شدید خدشہ موجود ہے۔‘
ایک بیان میں پی ٹی آئی کے مرکزی شعبہ اطلاعات کا کہنا ہے کہ ’جیل انتظامیہ ضد پر اڑی ہوئی ہے کہ علاج جیل کے اندر ہی کیا جائے جبکہ معالج ڈاکٹر واضح طور پر کہہ چکے ہیں کہ یہ علاج جیل میں ممکن نہیں اور اس کے لیے آپریشن تھیٹر اور خصوصی سہولیات درکار ہیں۔‘
اس میں مزید کہا گیا کہ آخری مرتبہ سابق وزیر اعظم کو اپنے ذاتی معالج تک رسائی اکتوبر 2024 میں دی گئی تھی۔
’عمران خان کے باقاعدہ میڈیکل چیک اپ سے متعلق ایک پٹیشن اگست 2025 سے عدالت میں زیر التوا ہے۔‘
تحریک انصاف نے حکومت سے مطالبہ کر رکھا ہے کہ عمران خان کو ’فوری طور پر شوکت خانم ہسپتال یا ان کی مرضی کے کسی بھی معتبر ہسپتال میں علاج کرانے کی اجازت دے، جہاں مکمل سہولیات کے ساتھ ماہر ڈاکٹروں کی نگرانی میں ان کا علاج ممکن ہو۔‘
’ہم عدلیہ سے بھی پُرزور اپیل کرتے ہیں کہ یہ معاملہ سیاست کا نہیں بلکہ صحت کا ہے اور اس میں کسی بھی قسم کی کوتاہی ناقابلِ قبول ہوگی۔‘
بیان میں متنبہ کیا گیا کہ اگر ’عمران خان کی بینائی کو کوئی مستقل نقصان پہنچا تو اس کی تمام تر ذمہ داری براہِ راست حکومت اور جیل انتظامیہ پر عائد ہوگی جو عدالتی احکامات کے باوجود علاج میں رکاوٹ ڈال رہے ہیں۔‘
واضح رہے کہ چند ہفتے قبل سابق وزیر اعظم عمران خان کا طبی معائنہ کرنے کے لیے پاکستان انسٹی ٹیوٹ آف میڈیکل سائنسز یعنی پمز کے تین ڈاکٹروں پر مشتمل ٹیم نے اڈیالہ جیل کا دورہ کیا تھا۔
ڈاکٹروں کی اس ٹیم میں میڈیکل سپیشلسٹ کے علاوہ آنکھوں، کان اور گلے کے امراض کے سپیشلسٹ بھی موجود تھے۔
بی بی سی کے نامہ نگار شہزاد ملک سے بات کرتے ہوئے اڈیالہ جیل کے ایک اہلکار نے بتایا کہ ہر ماہ ڈاکٹروں کی ایک ٹیم جیل کا دورہ کرتی ہے جہاں پر عمران خان کا طبی معائنہ کیا جاتا ہے۔
جیل اہلکار کے مطابق سابق وزیر اعظم نے کچھ روز قبل اپنی ایک انکھ میں انفیکشن کا ذکر کیا تھا اور دو ہفتے پہلے پمز کے ڈاکٹروں نے عمران خان کا طبی معائنہ کیا تھا جس میں انھوں نے اس انفیکشن کو دور کرنے کے لیے کچھ دوائیاں تجویز کی تھیں جو جیل اہلکار کے بقول ان کو فراہم کر دی گئی ہیں۔
اڈیالہ جیل کے اہلکار کے مطابق ڈاکٹروں کی ٹیم نے مجموعی طور پر عمران خان کو تندرست قرار دیا تھا۔
یاد رہے کہ ستمبر 2025 کے دوران اڈیالہ جیل کے حکام نے عمران خان کی صحت سے متعلقتفصیلی رپورٹعدالت میں جمع کروائی تھی جس میں کہا گیا تھا کہ عمران خان نے مختلف اوقات میں، کندھے میں درد، کان اور دانت میں انفیکشن سمیت ’ورٹیگو‘ یعنی ’چکر آنے‘ کی شکایت کی جس کا بروقت علاج کیا گیا تھا۔
برطانیہ میں صحت عامہ کے ادارےاین ایچ ایس کی ویب سائٹکے مطابق معمر افراد میں بینائی کمزور ہونے کی عمومی وجہ ریٹینل وین آکلوژن یعنی پردۂ چشم کی نس میں رکاوٹ پیدا ہونا ہے جس سے وہاں خون کا لوتھڑا بن سکتا ہے۔
آنکھ کے کالے حصے کے پیچھے واقع پتلی تہہ ریٹینا کہلاتی ہے جو کہ پرانے وقتوں کے کیمروں کی فلم جیسی ہوتی ہے۔ نس میں رکاوٹ پیدا ہونے سے آنکھ سے خون یا دوسرے مائع ریٹینا میں لیک ہوتے ہیں جس سے زخم بنتے ہیں، سوجن ہوتی ہے یا آکسیجن کی قلت بھی ہوتی ہے۔ یوں روشنی جذب کرنے والی خلیات کے کام میں خلل پیدا ہوتی ہے اور بینائی کمزور ہوتی ہے۔
این ایچ ایس کے مطابق یہ حالت 60 سال سے کم عمر افراد میں عام نہیں ہے۔
ریٹینل وین آکلوژن کی دو اقسام ہیں جن میں سے ایک سینٹرل رینیٹل وین آکلوژن کہلاتی ہے جس میں رکاوٹ مرکزی نس میں پیدا ہوتی ہے۔ این ایچ ایس کے مطابق اس حالت میں بینائی زیادہ بُری طرح متاثر ہوتی ہے۔
این ایچ ایس کی ویب سائٹ کے مطابق اس حالت کی وجوہات میں ہائی بلڈ پریشر، ہائی کالیسٹرول، گلاکوما، ذیابیطس، سگریٹ نوشی اور خون کی نایاب بیماریاں شامل ہیں۔
ماہرین کی رائے ہے کہ اس حالت کی جلد تشخیص ضروری ہے تاکہ اس کا علاج ممکن ہو سکے۔

[6]
نیو یارک کی ایک عدالت نے نائن الیون کے بعد القاعدہ کے ترجمان رہنے والے اسامہ بن لادن کے داماد سلیمان ابو غیث کو دہشت گردی کے الزامات کے تحت عمر قید کی سزا سنائی ہے۔
48 سالہ سلیمان ابو غیث نائن الیون حملوں کے بعد القاعدہ کے اعلی ترین رکن ہیں جن پر امریکہ میں مقدمہ چلایا گیا ہے۔
وہ ایک کویتی مبلغ ہیں اور انھیں گذشتہ برس اردن سے گرفتار کر کے امریکہ لایا گیا تھا۔
مارچ میں سلیمان ابو غیث کو امریکیوں کے قتل کی سازش اور القاعدہ کی امداد کا قصور وار پایا گیا۔
عدالت میں دکھائی جانے والی ویڈیوز میں سلیمان ابو غیث نے امریکہ کو نہ ختم ہونے والے جہازوں کے طوفان کی دھمکی دی تھی۔
ابو غیث کا کہنا ہے کہ ان کا کردار سراسر مذہبی ہے جس میں وہ صرف مسلمانوں کو آمروں کے خلاف اٹھ کھڑے ہونے کی تلقین کرتے ہیں۔
کویتی شہری ابو غیث اسامہ بن لادن کی سب سے بڑی بیٹی فاطمہ کے شوہر ہیں۔
انھوں نے بتایا کہ انھیں نائن الیون کے حملوں کی رات اسامہ بن لادن نے ترجمان کی حثیت سے بیان دینے کو کہا تھا۔
End of سب سے زیادہ پڑھی جانے والی
سلیمان ابوغیث نے عدالت کے سامنے اپنے بیان میں کہا تھا کہ 11 ستمبر سنہ 2001 کی رات اسامہ بن لادن نے ایک پہاڑی علاقے میں ملاقات کے لیے ان کے پیچھے اپنا ایک اہل کار بھیجا۔
سلیمان نے کہا کہ جب ان کی ملاقات ہوئی تو اسامہ بن لادن نے ان سے کہا کہ’آپ کو معلوم ہے کہ کیا ہوا؟ ہم نے یہ کام کیا ہے۔‘ اسامہ نے سلیمان سے پوچھا کہ اب کیا ہوگا۔
سلیمان نے کہا کہ اس نے پیشگوئی کرتے ہوئے اسامہ بن لادن کو مخاطب کرتے ہوئے کہا کہ’امریکہ اس وقت تک چین سے نہیں بیٹھےگا جب تک وہ آپ کو ہلاک نہ کر دے اور طالبان کی حکومت گرا نہ دے۔‘
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[7]
’جب درخواست آئی تو وہ حیران نہیں ہوئے۔‘
یہ کہنا ہے شاہی محل کے ایک ذریعے کا جب اُن سے پوچھا گیا کہ شہزادہ ولیم نے برطانوی حکومت کی جانب سے سعودی عرب کا دورہ کرنے  کی درخواست پر کیا ردِعمل دیا۔
’وہ پرنس آف ویلز کے طور پر اپنے کردار کو بہت سنجیدگی سے لیتے ہیں، اس لیے جب حکومت کوئی درخواست کرتی ہے تو وہ چلے جاتے ہیں۔‘
لیکن برطانوی شہزادے کا سعودی عرب کا یہ پہلا سفر سفارتی بھول بھلیوں سے کم نہیں ہے۔
اس سے قبل ایسٹونیا، پولینڈ، برازیل اور جنوبی افریقہ کے سرکاری دورے اتنے حساس نہیں تھے، لیکن سعودی عرب کا دورہ بالکل مختلف ہے۔
پیر سے شروع ہونے والے اس دورے کا ایجنڈا توانائی کے تبادلے اور نوجوانوں پر توجہ مرکوز رکھنے سے متعلق ہے۔ لیکن یہ ایک ایسے وقت میں ہو رہا ہے جب سعودی عرب میں ترقی کے کلیدی شعبوں میں اہم تبدیلیاں رُونما ہو رہی ہیں۔
شہزادہ ولیم کی دادی ملکہ الزبتھ کے 70 سالہ دورِ حکومت کا سعودی عرب شہزادہ ولیم کے دور والے سعودی عرب سے بہت مختلف ہے۔ یہاں آمرانہ طرز حکومت اور مطلق العنان بادشاہت ہے، لیکن ثقافتی طور پر معاشرے میں تنوع آ رہا ہے اور ملک تیل پر انحصار کرنے کے بجائے دیگر ذرائع سے معیشت کو ترقی دینے کی کوشش کر رہا ہے۔
سعودی عرب میں بین الاقوامی تفریحی میلوں اور کھیلوں کی سرگرمیوں کو فروغ دیا جا رہا ہے۔ جیسا کے ریاض کامیڈی فیسٹیول جس میں گذشتہ برس ڈیو چیپل، کیون ہارٹ اور بل بر سمیت دیگر اہم شخصیات نے شرکت کی تھی۔
End of سب سے زیادہ پڑھی جانے والی
جدہ میں ریڈ سی انٹرنیشنل فلم فیسٹیول، سعودی فارمولا ون گراں پری اور 2034 میں یہ ملک مردوں کے فٹبال ورلڈ کپ کی میزبانی کے لیے بھی تیار ہے۔
ایمنسٹی انٹرنیشنل سمیت انسانی حقوق کی تنظیمیں سعودی رہنماؤں پر انسانی حقوق کے ریکارڈ سے توجہ ہٹانے کے لیے کھیل اور کامیڈی کا استعمال کرنے کے الزامات لگاتے ہیں۔
مملکت کے ولی عہد شہزادہ محمد بن سلمان نے پہلے کہا تھا کہ انھیں اس بات سے کوئی فرق نہیں پڑتا ہے کہ اُن پر کیا لیبل لگایا جاتا ہے، جب تک کہ یہ سعودی معیشت کے لیے اچھا ہے۔
شہزادہ ولیم کے دورے کا اہم عنصر محمد بن سلمان سے اُن کی ملاقات ہو گی۔ وہ اپنے ایم بی ایس کے نام سے جانے جاتے ہیں۔ ولی عہد محمد بن سلمان کو سعودی عرب کا اصل حکمران سمجھا جاتا ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
شہزادہ ولیم کو اس سفر سے پہلے اچھی طرح سے متعدد امور پر آگاہی بھی دی جائے گی۔
اُنھیں سعودی عرب میں انسانی حقوق کی صورتحال سے آگاہ کیا جائے گا، جہاں ہم جنس پرستی کو جرم قرار دیا جاتا ہے اور عوامی احتجاج اور سیاسی اختلاف پر سزا دی جاتی ہے۔
شہزادہ ولیم سعودی عرب میں خواتین کے کردار سے بھی آگاہ ہوں گے اور ملک میں اُن کے ساتھ ہونے والے سلوک پر بھی اُنھیں بریف کیا جائے گا۔
گو کہ حالیہ برسوں میں خواتین کو آزادی دی گئی ہے اور سنہ 2018 میں اُنھیں گاڑی چلانے کی اجازت بھی دی گئی تھی، لیکن اب بھی مردوں کے مقابلے میں اُن پر بہت زیادہ پابندیاں ہیں۔
اہم بات ہے کہ شہزادہ ولیم کو محمد بن سلمان کی ساکھ اور تاریخ کے بارے میں بھی بریفنگ دی جائے گی۔
کیا وہ ولی عہد کے ساتھ اپنی گفتگو میں ان موضوعات کو سامنے لائیں گے؟
شاہی محل محمد بن سلمان اور شہزادہ ولیم کے مابین ہونے والی نجی گفتگو تو سامنے نہیں لائے گا، لیکن سفارتی حساسیت کو مدنظر رکھتے ہوئے یہ تصور کرنا مشکل ہے کہ شہزادہ ولیم نجی محفلوں میں ان معاملات پر بات کریں گے۔
شہزادہ ولیم کی رہنمائی لندن میں دفتر خارجہ اور سعودی عرب میں برطانوی سفارتخانہ کرے گا، جو برطانیہ کے لیے اس دورے کے مثبت نتائج کو یقینی بنانے کے لیے اُن کی معاونت کرے گا۔
یہ دورہ جنسی مجرم جیفری ایپسٹین کے متعلق لاکھوں نئی فائلز سامنے آنے کے بعد ہو رہا ہے، کیونکہ ایپسٹین فائلز شاہی خاندان کے لیے بھی شرمندگی کا باعث بنیں تھیں۔
ان میں جیفری ایپسٹین اور 'دی ڈیوک' نامی شخص کے درمیان ای میل کا تبادلہ بھی شامل ہے، جس میں بکھنگم پیلس میں رات کا کھانا کھانے پر بات کی جا رہی ہے کیوں کہ وہاں 'بہت زیادہ تنہائی' میسر ہو گی۔ 'دی ڈیوک' کے متعلق خیال کیا جا رہا ہے کہ یہ برطانیہ کے شاہ چارلس کے چھوٹے بھائی اینڈریو ماؤنٹ بیٹن ونڈسر کا ذکر ہو رہا ہے۔
یہ شہزادہ ولیم کے لیے بھی کوئی سازگار بین الاقوامی دورہ نہیں ہے۔ تاہم ذرائع کا کہنا ہے کہ برطانوی حکومت کی جانب سے سعودی عرب کا دورہ کرنے کی درخواست ترجیحی بنیادوں پر دی گئی کیونکہ حکومت محمد بن سلمان کے ساتھ اپنے روابط مضبوط کرنا چاہتی ہے۔
ایسا کرنے کے لیے شاہی خاندان کے ایک ایسے فرد کا انتخاب کیا گیا ہے، جو حکومت کو لگتا ہے کہ اس میں مددگار ثابت ہو سکتے ہیں۔
ایک ذریعے نے بی بی سی کو بتایا کہ ’وہ ایک زبردست سفارتی اور خفیہ ہتھیار ہیں جو اس مقصد کے لیے استعمال کیے جا سکتے ہیں۔‘
شہزادہ ولیم جو جدید بادشاہت سے متعلق اپنا ایک نظریہ رکھتے ہیں، خود ایک ایسے ملک کا دورہ کر رہے ہیں جو تبدیلی سے گزر رہا ہے۔
بین الاقوامی تھنک ٹینک چیٹھم ہاؤس میں مشرق وسطیٰ اور شمالی افریقہ کے پروگرام سے تعلق رکھنے والے ڈاکٹر نیل کوئلیم کہتے ہیں کہ ایک دہائی کے دوران سعودی معاشرے میں بہت سی تبدیلیاں آئی ہیں۔
اُن کے بقول بادشاہت میں نئی نسل اور پالیسی ساز اپنے اپنے آباؤ اجداد کے مقابلے میں زیادہ متحرک اور لین دین کے ماہر ہیں۔ سعودی عرب میں برطانیہ میں سرمایہ کاری کرنے کے لیے سخت مقابلہ ہے۔
اُن کے بقول سعودیوں کو بہت خوشی ہوتی ہے جب اُنھیں اہمیت دی جاتی اور تسلیم کیا جاتا ہے اور ایک شہزادے کا وہاں کے دورے پر جانا ایک پیغام دیتا ہے کہ ہم آپ کو بہت اہمیت دیتے ہیں۔
ڈاکٹر نیل کہتے ہیں کہ اس میں کوئی دو رائے نہیں کہ دورے کے دوران محمد بن سلمان اور شہزادہ ولیم کی تصاویر بہت سے لوگوں کو ہضم نہیں ہوں گی۔
سنہ 2021 میں امریکی انٹیلیجنس رپورٹ میں پتا چلا تھا کہ سنہ 2018 میں جلا وطن سعودی صحافی جمال خاشقجی کے قتل کی منظوری محمد بن سلمان نے دی تھی۔
بائیڈن انتظامیہ کی جانب سے ریلیز کی جانے والی اس رپورٹ میں کہا گیا تھا کہ محمد بن سلمان نے جمال خاشقجی کی ’قتل یا حراست‘ میں لینے کی منظوری دی تھی۔
سعودی عرب نے اس رپورٹ کو مسترد کرتے ہوئے اسے ’منفی، جھوٹ اور ناقابلِ قبول‘ قرار دیا تھا۔ محمد بن سلمان نے بھی جمال خاشقجی کے قتل میں کسی  بھی کردار سے انکار کیا تھا۔
جدیدیت کی جانب پیش قدمی کے درمیان جو چیز نہیں بدلی وہ سعودی حکام کا اندرون ملک یا بیرون ملک مقیم اپنے ناقدین کے ساتھ روانہ رکھے جانے والا رویہ ہے۔
جنوری میں برطانیہ کی ایک عدالت کے ایک جج نے فیصلہ دیا تھا کہ سعودی عرب کو لندن میں مقیم یوٹیوبر اور مزاح نگار غنم المسریر کو 30 لاکھ پاؤنڈ سے زیادہ کر ہرجانہ ادا کرنا ہو گا۔
غنیم المصریر کا شمار سعودی حکومت کے ناقدین میں ہوتا ہے اور وہ سوشل میڈیا پر سعودی حکومت سے متعلق طنز و مزاح پر مبنی مواد مواد شائع کرتے ہیں۔
اُنھوں نے عدالت کو بتایا تھا کہ سعودی شاہی خاندان کے ایجنٹوں نے اُنھیں لندن میں ہراساں کیا، ان کا پیچھا کیا گیا اور اُن کا فون ہیک کر کے اُنھیں نفسیاتی اذیت دی گئی۔ ججز نے اُن کی درخواست کو قبول کرتے ہوئے سعودی حکومت کو ہرجانہ ادا کرنے کا حکم دیا۔
اپنے تجربے کے باوجود المصریر شہزادہ ولیم کے دورے کے خلاف نہیں ہیں، لیکن وہ برطانیہ کے مستقبل کے بادشاہ پر زور دیتے ہیں کہ وہ پیچھے نہ ہٹیں۔
المصریر کہتے ہیں کہ ’میں سمجھتا ہوں کہ وہ کیوں جا رہے ہیں، وہ سعودی-برطانیہ تعلقات کو مضبوط کرنے کے لیے جا رہے ہیں۔ مجھے اس بات پر کوئی اعتراض نہیں کہ وہ جا رہے ہیں، شہزادہ ولیم کو ایک خصوصی مقام اور موقع حاصل ہے کہ وہ محمد بن سلمان سے بات کریں۔‘
’لیکن انہیں وہاں اوپر ہاتھ ملاتے ہوئے دیکھنا، یہ حقیقت نہیں ہے۔‘
’شہزادہ ولیم ایک ایسے شخص کے ساتھ کھڑے ہوں گے، جس کے بارے میں ہم جانتے ہیں کہ سی آئی اے نے کہا تھا کہ اس نے خاشقجی کے قتل کا حکم دیا تھا، یہ ایسی چیز ہے جسے آپ سمجھ نہیں سکتے۔‘
جمال خاشقجی کے قتل اور سعودی عرب کے انسانی حقوق کے ریکارڈ پر عوامی رائے نے بظاہر دنیا کے رہنماؤں کے محمد بن سلمان کا خیرمقدم کرنے میں کوئی رکاوٹ پیدا نہیں کی ہے۔ ولیم اب ایک ممتاز شخصیات کی فہرست میں شامل ہو رہے ہیں جو محمد بن سلمان سے ملاقات کے لیے جاتی ہیں۔
محمد بن سلمان کے حالیہ مہمانوں پر ایک نظر ڈالنے سے سعودی عرب کے دنیا میں اثر و رسوخ کے بارے میں بہت کچھ ظاہر ہوتا ہے۔ امریکی صدر ڈونلڈ ٹرمپ، فرانس کے ایمانوئل میکخواں، جرمنی کے چانسلر فریڈرش مرٹز، یوکرین کے ولادیمیر زیلنسکی اور برطانیہ کے اپنے وزیرِاعظم سر کیئر اسٹارمر اس فہرست میں شامل ہیں۔
یہاں تک کہ جو بائیڈن، جنھوں نے ایک وقت میں سعودی عرب کو اس کی انسانی حقوق کی خلاف ورزیوں پر جوابدہ بنانے کا وعدہ کیا تھا، وہ بھی سنہ 2022 میں شدید تنقید کے طوفان کے درمیان جدہ گئے تاکہ ولی عہد شہزادے سے ملاقات کر سکیں۔
یہ ایک مخمصہ ہے کہ ایک ملک کی قیادت سے آپ کے کچھ نظریات سے آپ بھلے ہی متفق نہ ہوں لیکن آپ کو ان سے ملاقات کرنی پڑتی ہے۔
یہ وہ چیز ہے جس میں برطانوی شاہی خاندان روایتی طور پر ماہر رہا ہے، یہ نظریہ کہ اگر آپ تعلقات اور مضبوط روابط قائم کریں تو آپ حکومت کے لیے مشکل اور حساس موضوعات کو زیادہ آسانی سے حل کرنے کا دروازہ کھول دیتے ہیں۔ یہی شاہی نظام کی طاقت ہے۔
یہ ایسا دورہ ہوگا جس دو شاہی خاندانوں کو قریب لے آئے گا۔
ولیم کے والد شاہ چارلس نے بھی سعودی عرب کے کئی عوامی اور نجی دورے کیے ہیں اور ان کے سعودی شاہی خاندان کی موجودہ نسل کے ساتھ گرمجوش تعلقات برقرار ہیں۔
ماضی میں سعودی عرب میں تعینات ایک سابق برطانوی سفیر نے مجھے بتایا تھا کہ ’شاہ چارلس کو صحرا سے محبت ہے اور وہ سعودی عرب میں بہت وقت گزارتے ہیں، وہاں کی جنگلی حیات انھیں پسند ہے اور وہ اس کی خوبصورتی سے محبت کرتے ہیں۔‘
’دو شاہی خاندانوں کے درمیان ایک خصوصی تعلق ہے، ان دونوں مملکتوں میں ایک قربت ہے اور ان کی تاریخ بھی ملتی ہے۔‘
یہ دورہ ایک ایسا موقع ہوگا جسے شہزادہ ولیم کے ساتھ کام کرنے والے لوگ ان کی بطور عالمی مدبر ترقی قرار دیں گے۔
ان  کا کام ایک راستہ ہموار کرنا ہوگا جس سے اس خطے میں برطانیہ کے تعلقات مضبوط ہوں اور جس سے برطانیہ کی سٹریٹجک اہمیت بڑھ سکے۔

[8]
پاکستان کے صوبے پنجاب کے شہر لاہور میں چھ، سات اور آٹھ فروری کو دو دہائیوں بعد بسنت کا میلہ منایا جا رہا ہے۔ اس میلے کی اجازت وزیر اعلیٰ پنجاب مریم نواز نے دی مگر ساتھ ہی انھوں نے متعدد شرائط بھی رکھیں تاکہ یہ میلہ کسی کے لیے وبال جان نہ بنے۔
انڈیا میں بسنت کا یہ میلہ جسے مکر سنکرانتی یا اترائین کہا جاتا ہے 14 جنوری کو منایا جاتا ہے۔ گذشتہ ماہ بھی انڈیا کے بیشتر حصوں میں پتنگ بازی کا جشن منایا گیا اور آسمان رنگوں سے بھر گیا۔
انڈیا کے شہر احمد میں اس برس کا بین الاقوامی پتنگ میلہ 10 سے 14 جنوری تک منعقد ہوا، جس میں روس، یوکرین، اسرائیل، اردن، آسٹریلیا اور انڈونیشیا سمیت 50 ممالک کے 135 پتنگ بازوں نے حصہ لیا۔
شرکا کی سب سے بڑی تعداد چلی، کولمبیا اور جنوبی کوریا سے آئی۔ ہر ملک سے چھ پتنگ باز تھے۔ اس کا مطلب یہ ہے کہ پتنگ بازی کا جوش انڈیا میں اتنا ہی مضبوط ہے جتنا کہ دنیا کے کئی دوسرے ممالک میں ہے۔
پتنگ کو عالمی جنگوں سے لے کر ہوائی جہازوں کی ترقی تک ہر چیز میں استعمال کیا جاتا رہا ہے۔ فی الحال پتنگوں کو تفریح ​​کی ایک شکل کے طور پر دیکھا جاتا ہے۔
لیکن اس کی تاریخ بتاتی ہے کہ پتنگ کی اہمیت تھی اور اس کی وجہ سے کتنی بڑی ایجاد ہوئی۔
شاعروں نے پتنگوں کی آزاد پرواز سے لے کر ان کی تاروں تک  کے متعلق بے شمار نظمیں لکھی ہیں۔ خیال کیا جاتا ہے کہ شاید مکر سنکرانتی ایک مذہبی تہوار ہو سکتا ہے، مگر پتنگ بازی ایک عام رواج ہے۔
پتنگ بازی صرف پاکستان اور انڈیا تک محدود نہیں ہے، دنیا کے کئی ممالک میں پتنگ بازی کا رواج ہے۔
End of سب سے زیادہ پڑھی جانے والی
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
اب اگرچہ پتنگ بازی دنیا بھر میں مشہور ہو چکی ہے لیکن اس کی ابتدا پاکستان کے پڑوسی ملک چین سے ہوئی۔
امریکن کائٹ فلائر ایسوسی ایشن کے مطابق بہت سے سکالرز کا خیال ہے کہ پتنگوں کی ابتدا چین سے ہوئی ہے۔ تاہم، کچھ شواہد سے پتا چلتا ہے کہ ملائیشیا، انڈونیشیا اور جنوبی بحرالکاہل کے لوگ بھی پتوں اور سرکنڈوں جیسے قدرتی مواد سے پتنگیں بناتے تھے اور انھیں ماہی گیری کے لیے استعمال کرتے تھے۔
450 قبل مسیح میں مشہور چینی فلسفی موزی نے لکڑی سے پرندے جیسی چیز بنانے کے لیے تین سال تک محنت کی جسے تار سے اڑایا جا سکتا ہے۔ کچھ لوگوں کا کہنا ہے کہ یہ پتنگ تھی، لیکن یہ ایک متنازع بات ہے۔
رپورٹ میں کہا گیا ہے کہ پتنگوں کے سب سے پرانے تحریری ثبوت 200 قبل مسیح کے ہیں جو چین میں پائے جاتے ہیں۔
کہا جاتا ہے کہ ہان خاندان کے ایک جنرل ہان زن نے ایک شہر کی دیواروں پر حملہ کرتے ہوئے پتنگ اڑائی۔ اس سے اسے سرنگ کی لمبائی کی پیمائش کرنے میں مدد ملی جو اس کی فوج کو دیوار کے نیچے کھودنی تھی۔
13ویں صدی تک چینی تاجر کوریا، ہندوستان اور ایشیا اور مشرق وسطیٰ کے دیگر ممالک میں پتنگیں لے آئے تھے۔ تاہم، ہر علاقے کے لوگوں نے پتنگوں کی اپنی مختلف قسمیں تیار کیں اور انھیں مختلف مواقع پر اڑایا۔
کہا جاتا ہے کہ پاکستان اور انڈیا میں پتنگ بازی کی تاریخ مغل دور سے شروع ہوئی ہے۔ اس کا ثبوت 1500 عیسوی کی چھوٹی پینٹنگز سے ملتا ہے۔
ان پینٹنگز میں ایک نوجوان کو پتنگ کے ذریعے اپنے محبوب کو پیغام بھیجتے ہوئے دکھایا گیا ہے۔ محبوبہ بہت سی پابندیوں کا شکار تھی اس لیے اسے پتنگ کے ذریعے پیغام ملا۔
گجرات ٹورازم کی ویب سائٹ پر دستیاب معلومات کے مطابق پتنگیں سب سے پہلے یا تو مسلمان تاجروں یا چینی بدھ زائرین نے ہندوستان میں متعارف کروائی تھیں۔
چینی یاتری بدھ مت سے متعلق کتابوں کی تلاش میں ہندوستان آتے تھے۔
ایک ہزار سال سے بھی زیادہ عرصہ قبل سنتنامبے نامی موسیقار نے اپنی کمپوزیشن میں پتنگوں کا ذکر کیا۔ مزید برآں، اس دور کی بہت سی قدیم چھوٹی پینٹنگز میں لوگوں کو پتنگ اڑاتے ہوئے دکھایا گیا ہے۔
گجرات ہندوستان کے سب سے مغربی سرے پر واقع ہے۔ یہاں مسلم اور ہندو ثقافتوں کا ملاپ ہے۔ یہی وجہ ہے کہ مسلمانوں کی طرف سے لائی گئی پتنگیں ہندو تہواروں جیسے اترائین منانے کے لیے استعمال کی جاتی تھیں۔
مراکل کائٹس کے مطابق پتنگیں اصل میں ہندوستان میں ایک مذہبی علامت کے طور پر تیار کی گئی تھیں۔ لوگ انھیں نمازوں یا رسومات کے دوران خدا تک اپنی خواہشات اور دعائیں پہنچانے کے لیے اڑاتے تھے۔ وقت کے ساتھ ساتھ پتنگ بازی مقبول ہوتی گئی اور آخرکار پتنگ میلے اور مقابلے منعقد ہونے لگے۔
امریکن کائٹ فلائیرز ایسوسی ایشن کے مطابق جنگ کے دوران پتنگیں بھی استعمال کی جاتی تھیں۔ پہلی عالمی جنگ (1914-1918) کے دوران برطانوی، فرانسیسی، اطالوی اور روسی فوجوں نے پتنگ بازی کے خصوصی یونٹ بنائے۔
ان کا استعمال دشمن پر نظر رکھنے اور پیغامات بھیجنے کے لیے کیا جاتا تھا۔ دوسری عالمی جنگ (1939-1945) کے دوران امریکی بحریہ نے بھی  فضائی ریسکیو سے لے کر ٹارگٹ پریکٹس تک مختلف مقاصد کے لیے پتنگوں کا استعمال کیا۔
فاکس ویدر کی ایک رپورٹ میں کہا گیا ہے کہ واشنگٹن کے ورلڈ کائٹ میوزیم میں ایک کمرہ ہے جسے ’وار روم‘ کہا جاتا ہے۔ اس کمرے میں صرف جنگ میں استعمال ہونے والی پتنگیں رکھی گئی ہیں۔
میوزیم کے نائب صدر جم سیوس بتاتے ہیں کہ یہاں ایک ’بیراج پتنگ‘ ہے، جو دوسری عالمی جنگ کے ابتدائی دنوں میں استعمال ہوتی تھی۔ یہ پتنگ تجارتی جہازوں سے اڑائی جاتی تھی۔ پتنگ کے ساتھ ایک تار جڑی ہوئی تھی جو جہاز سے آسمان تک پھیلی ہوئی تھی۔ اگر دشمن کا طیارہ تجارتی جہاز پر حملہ کرنے کے لیے آتا ہے، تو وہ اس تار سے ٹکرا جائے گا، جس سے جہاز کے ایلومینیم کے پروں کو کاٹ دیا جائے گا۔
جم سیوس نے 1890 کی دہائی کی پتنگ کی مثال بھی دی۔
ان کا کہنا تھا کہ ’ایک تکونی شکل کی پتنگ تھی جس پر ایک جرمن مال بردار طیارے کی تصویر تھی۔ اس پتنگ کو تربیت کے لیے استعمال کیا جاتا تھا۔‘
’یہ پتنگ جہاز سے کئی سو گز دور اڑائی گئی تھی۔ پھر جہاز پر مشین گن چلانے والے سپاہی پتنگ کو نشانہ بناتے۔ وہ پتنگ پر ہوائی جہاز کی تصویر کو دیکھ کر اس طرح مشق کرتے جیسے یہ حقیقی دشمن کا طیارہ ہو۔ اس سے انھیں نشانہ بنانا سیکھنے میں مدد ملی۔‘
امریکن کائٹ فلائیرز ایسوسی ایشن کی رپورٹ کے مطابق ہوائی جہاز کے موجد ’رائٹ برادران، پتنگ اڑانے میں بہت ماہر تھے۔ پتنگ بازی کے سالوں نے انھیں ہوائی جہاز بنانے کا خیال آیا۔ ایک دن کٹی ہاک میں پتنگ اڑاتے ہوئے انھوں نے دریافت کیا کہ پتنگ میں اتنی قوت تھی کہ وہ ایک انسان کو زمین سے ہلکا سا اوپر اُٹھا سکتی تھی۔‘
اگست 1899 میں انھوں نے ایک بائپلین پتنگ بنائی۔ انھوں نے دریافت کیا کہ پتنگ کے چاروں کونوں سے جڑی چار تاروں کو مختلف طریقوں سے کھینچ کر پتنگ کے پروں کو بھی اسی طرح موڑا جا سکتا ہے جس طرح پرندے اڑتے ہیں۔
پھر سنہ 1901 میں الیگزینڈر گراہم بیل نے اپنی ٹیٹراہیڈرل پتنگ کا پہلا پروٹو ٹائپ بنایا۔ یہ خاص طور پر مضبوط پتنگ تھی۔ انھوں نے کئی چھوٹی پتنگوں کو جوڑ کر ایک بڑی پتنگ بنائی۔
گراہم بیل کی اس ٹیٹراہیڈرل پتنگ نے بعد میں 288 پاؤنڈ یعنی تقریباً 130 کلو وزن اٹھایا۔

[9]
ان دنوں ہم میں سے اکثر افراد نے پاکستان کی سڑکوں پر ایسی کئی گاڑیاں دیکھی ہوں گی جن کے دروازوں پر موجود ہینڈل دکھائی نہیں دیتے۔
اس وقت دنیا میں سب سے زیادہ فروخت ہونے والی 100 نیو اینرجی وہیکلز میں یہ فیچر موجود ہے یعنی ان گاڑیوں کے دروازوں پر موجود ہینڈل باہر کی جانب نہیں نکلے ہوتے۔
گاڑیوں میں یہ فیچر سب سے پہلے ٹیسلا کی جانب سے متعارف کروایا گیا تھا تاہم اب امریکہ اور چین دونوں ہی ممالک میں گاڑیوں کے اس فیچر کو متعارف کروانے والی کار ساز کمپنیوں کو مُشکلات کا سامنا ہے۔
حال ہی میں چین نے بجلی سے چلنے والی گاڑیوں یعنی ’ای ویز‘ میں دروازوں کے چھپے ہوئے ہینڈلز پر پابندی عائد کر دی ہے اور یوں وہ دنیا کا پہلا ملک بن گیا ہے جس نے اس متنازع ڈیزائن کے استعمال کو روک دیا۔
یہ فیصلہ ایسے وقت میں سامنے آیا، جب بجلی سے چلنے والی گاڑیاں دنیا بھر میں حفاظتی اقدامات کے حوالے سے سخت نگرانی میں ہیں۔ حالیہ خطرناک حادثات جن میں چین میں ژیاؤمی کی بجلی سے چلنے والی گاڑیوں کے دو حادثے شامل ہیں، نے ان خدشات کو مزید بڑھا دیا ہے کہ گاڑی کی خرابی کے باعث دروازے کھولنے میں رکاوٹ کا سامنا کرنا پڑا۔
نئے قوانین کے تحت گاڑیوں کو صرف اسی صورت میں فروخت کی اجازت ہو گی کہ جب ان کے دروازوں کے اندر اور باہر دونوں جانب مکینیکل ریلیز یعنی باہر کی جانب نکلے ہوئے ہینڈل موجود ہوں۔ یہ قوانین یکم جنوری 2027 سے مؤثر ہوں گے۔
چین کی وزارتِ صنعت اور انفارمیشن ٹیکنالوجی نے نئے ضوابط جاری کر دیے ہیں جن کے مطابق ہر مسافر گاڑی کے عقبی دروازے یا ڈگی کے سوا باقی تمام دروازوں پر کم از کم چھ سینٹی میٹر لمبا، دو سینٹی میٹر چوڑا اور اڑھائی سینٹی میٹر گہرا خلا ہونا لازمی قرار دیا گیا ہے تاکہ ہینڈل کو پکڑنا ممکن ہو سکے۔
گاڑی کے اندر بھی واضح نشانات کی موجودگی کو لازمی قرار دیا گیا ہے جن کی مدد سے یہ پتہ لگ سکے کہ دروازہ کھولنے کے لیے ہینڈل کہاں ہے، ان نشانات کا سائز کم از کم ایک سینٹی میٹر ہو گا تاکہ مسافروں کو دروازہ کھولنے کا طریقہ معلوم ہو سکے۔
End of سب سے زیادہ پڑھی جانے والی
وہ گاڑیاں جو پہلے ہی حکام کی منظوری حاصل کر چکی ہیں اور چینی مارکیٹ میں آنے کے آخری مراحل میں ہیں انھیں اپنے ڈیزائن اپ ڈیٹ کرنے کے لیے مزید دو سال کی مہلت دی جائے گی۔
،تصویر کا ذریعہBloomberg via Getty Images
چھپے ہوئے ہینڈل چین کی نیو اینرجی وہیکلز کی مارکیٹ میں بڑے پیمانے پر استعمال ہوتے ہیں جن میں الیکٹرک گاڑیاں، ہائبرڈ کاریں اور فیول سیل سے چلنے والی گاڑیاں شامل ہیں۔
اگرچہ یہ اقدامات صرف چین میں فروخت ہونے والے ماڈلز پر لاگو ہوں گے لیکن گاڑیاں بنانے والی کمپنیوں اور عالمی صنعت میں چین کی بڑی موجودگی کے باعث اس فیصلے کے اثرات دنیا بھر میں محسوس کیے جانے کا امکان ہے۔
ٹیسلا کے دروازوں کے ہینڈل پہلے ہی امریکی حفاظتی اداروں کی تحقیقات کے دائرے میں ہیں جبکہ یورپی حکام بھی اس حوالے سے قانون سازی پر غور کر رہے ہیں۔
گزشتہ نومبر میں امریکی نیشنل ہائی وے ٹریفک سیفٹی ایڈمنسٹریشن نے ٹیسلا کے الیکٹرانک ہینڈل پر تحقیقات شروع کیں جب یہ رپورٹس سامنے آئیں کہ وہ اچانک کام کرنا چھوڑ دیتے ہیں اور بچے گاڑی کے اندر پھنس جاتے ہیں۔
نیشنل ہائی وے ٹریفک سیفٹی ایڈمنسٹریشن کے مطابق اسے ٹیسلا کی سنہ 2021 ماڈل ’وائے‘ گاڑیوں کے ہینڈل کے بارے میں نو شکایات موصول ہوئیں۔ ان میں سے چار کیسز میں مالکان نے مسئلہ حل کرنے کے لیے گاڑی کی کھڑکی توڑ دی۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
تاہم ٹیسلا کی جانب سے بنائی جانے والی گاڑیوں میں موجود ’یوزر گائیڈ یا مینول‘ سے متعلق وفاقی محققین نے نشاندہی کی ہے کہ پہلے تو بچوں کی ان تک رسائی ہی مُمکن نہیں ہوتی اور دوسرا یہ کہ بچوں کے لیے انھیں سمجھنا آسان نہیں بلکہ بہت مشکل ہوتا ہے اور حتیٰ کہ بہت سے مالکان کو اپنی گاڑیوں میں اس کے موجود ہونے کا بھی علم نہیں ہوتا۔
دوسری جانب کچھ امریکی قانون سازوں نے تو یہ تجویز بھی پیش کی ہے کہ تمام نئی گاڑیوں میں دروازے کھولنے کے لیے باہر کی جانب اُبھرے ہوئے ہینڈل کی موجودگی کو لازمی قرار دیا جائے۔
پاکستانی مارکیٹ میں یہ فیچر عام تو نہیں مگر چند مخصوص برانڈز اور درآمد شدہ گاڑیوں میں دستیاب ہے۔
پاکستان میں چند جدید برقی اور لگژری گاڑیوں میں چھپے ہوئے (فلیش یا فریم لیس) دروازوں کے ہینڈل دستیاب ہیں، جنھیں باہر سے عام ہینڈل کی طرح نہیں دیکھا جا سکتا۔ یہ زیادہ تر درآمد شدہ برانڈز یا نیو اینرجی وہیکلز میں پائے جاتے ہیں۔
پاکستان میں گزشتہ کُچھ سال کے دوران آنے والی ایسی گاڑیوں میں جیکو جے 7، آڈی ای ٹرون، بی ایم ڈبلیو آئی ایکس، چانگان ڈیپال ایس 7 شامل ہیں۔

[10]
بھارت کی شمال مشرقی ریاست میگھالے اور آسام میں مسلسل دو دنوں سے جاری بارش کے نتیجے میں 20 لاکھ سے زیادہ افراد متاثر ہوئے ہیں۔
حکام نے لوگوں سے اونچی جگہوں پر جانے کی اپیل کی ہے۔
پیر سے جاری مسلسل بارشوں میں پل ٹوٹ گئے ہیں اور سڑکیں بہہ گئی ہیں۔ جبکہ حکام کے مطابق صرف میگھالے میں کم از کم دس افراد ہلاک ہوئے ہیں۔
اسی ماہ کے اوائل میں بھارت کے زیر انتظام کشمیر میں مون سون کی تباہ کن بارشوں میں کم از کم 270 افراد ہلاک ہوگئے تھے۔
مقامی میڈیا نے پیر سے ریاست میگھالے میں مرنے والوں کی تعداد 25 بتائی ہے۔
مقامی میڈیا کے مطابق ریاست کے شمالی گارو ہلز اور مغربی گارو ہلز میں لوگ سیلابی ریلے میں بہنے یا مٹی کے تودوں کے نیچے دب کر ہلاک ہو گئے ہیں۔
میگھالے کے شمالی گارو پہاڑیوں کے علاقے میں کم از کم 100 گاؤں ڈوب گئے ہیں اور سینکڑوں افراد نے اونچائی پر قائم سکولوں اور چرچوں میں پناہ لے رکھي ہے۔
دوسری جانب آسام میں بھی بارشوں سے کئی پل بہہ گئے ہیں اور سینکڑوں لوگوں کے گھروں میں پانی بھر گیا ہے۔ گوالپاڑا ضلعے کے مقامی افسر پریتم سیکیا نے خبر رساں ادارے اے پی کو بتایا کہ فوجیوں نے پانی میں پھنسے سینکڑوں لوگوں کو نکالا ہے۔
End of سب سے زیادہ پڑھی جانے والی
یاد رہے کہ آسام میں رواں سال جون میں آنے والے سیلاب میں 11 افراد ہلاک ہو گئے تھے جبکہ دوسال قبل آنے والے سیلاب میں 100 سے زیادہ افراد ہلاک ہوئے تھے۔
عام لوگوں کے درمیان امدادی کام کے لیے مرکز اور ریاست کے آفات سے نمٹنے والے محکموں کی آسام میں چھ چھ ٹکڑیاں تعینات کی گئی ہیں۔
تعلیمی اداروں کو بند کرنے کی ہدایات جاری کر دی گئي ہیں۔
پولیس حکام کے مطابق آسام کے شہر گوہاٹی سے ہوکر گزرنے والے دریا بھرالو کے بند کے ٹوٹ جانے کا خدشہ ہے۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[11]
پاکستان اور انڈیا کی کرکٹ ٹیمیں ٹی20 ورلڈ کپ میں 15 فروری کو کولمبو کے آر پریماداسا سٹیڈیم میں مدِمقابل ہوں گی اور اس میچ میں ہمیشہ کی طرح تماشائیوں کی بے انتہا دلچسپی نظر آرہی ہے۔
اس دلچسپی کا اندازہ اس بات سے لگایا جا سکتا ہے کہ گراؤنڈ کی تمام ٹکٹس فروخت ہو چکی ہیں اور ایئرلائنز نے ٹکٹس کی قیمتیں بھی بڑھا دی ہیں۔
دونوں ٹیمیں ورلڈ کپ کی ابتدا سے قبل ہی بین الاقوامی خبروں میں تھیں، جس کی وجہ بنگلہ دیش کے معاملے پر پاکستان کا انڈیا سے میچ کھیلنے سے انکار تھا۔ تاہم بعد میں سری لنکا، بنگلہ دیش کرکٹ بورڈز اور انٹرنیشنل کرکٹ کونسل نے پاکستان کو انڈیا کے خلاف میچ کھیلنے کے لیے قائل کر لیا۔
اس میچ کے ٹکٹس کی خریداری میں تماشائی گہری دلچسپی لیتے ہوئے نظر آ رہے ہیں۔ تاہم آر پریماداسا سٹیڈیم میں صرف 28 ہزار افراد کی گنجائش ہے۔
آئی سی سی کی ویب سائٹ پر جاری ہونے والے اس میچ کے تمام ٹکٹس پہلے ہی فروخت ہو چکے ہیں۔
بی بی سی نیوز سنہالا سے گفتگو کرتے ہوئے ایک کرکٹ تماشائی درشنا چمندا کا کہنا تھا کہ وہ اور ان کے دوست اتوار کو ہونے والے اس میچ کا ایک بھی ٹکٹ خریدنے میں کامیاب نہیں ہو سکے ہیں۔
ان کا کہنا تھا کہ ’انڈیا اور پاکستان کا میچ دیکھنا مجھے بہت پسند ہے۔ ایسا شاز و نادر ہی ہوتا ہے کہ ہم سٹیڈیم جائیں اور اطراف کے ماحول سے لطف اندوز نہ ہوں۔‘
’مجھے لگا تھا کہ اس بار ہمیں میچ دیکھنے کا موقع ملے گا، مگر ہم ایک بھی ٹکٹ نہیں حاصل کر سکے۔ ٹکٹ کی فروخت آن لائن شروع ہوئی تھی اور جب میں نے تلاش کیا تو مجھے کوئی ٹکٹ نہیں ملا۔‘
End of سب سے زیادہ پڑھی جانے والی
کولمبو کے ایک اور رہائشی کا کہنا تھا کہ انڈیا میں مقیم ان کے دوست اس میچ کے ٹکٹس کی درخواست کر رہے ہیں لیکن وہ اب تک اس میچ کا ایک بھی ٹکٹ حاصل نہیں کر سکے ہیں۔
’آن لائن ٹکٹس تمام فروخت ہو چکے ہیں اور انڈیا میں میرے دوست کہہ رہے ہیں کہ میں یہاں ٹکٹ خرید لوں۔ کم از کم 20 لوگ مجھے اب تک اس میچ کے ٹکٹس خریدنے کی درخواست کر چکے ہیں۔‘
سری لنکن کرکٹ بورڈ کے ایک رکن نے بی بی سی نیوز سنہالا کو تصدیق کی ہے کہ انھیں اب تک ٹکٹس کے حوالے سے 88 ہزار انکوائریز موصول ہو چکی ہیں۔
انھوں نے کہا کہ ’سٹیڈیم میں 28 سے 30 ہزار لوگوں کی گنجائش ہے۔ ہمیں لگتا ہے کہ اس میچ کو دیکھنے زیادہ تر پاکستانی اور انڈین شہری ہی آئیں گے۔ اس میچ میں بہت دلچسپی ہے۔‘
دوسری جانب حکومتی کابینہ کے میں شامل وزیر نلندا جیاتسا کا کہنا ہے کہ ان کی حکومت نے اس میچ کے سبب سٹیڈیم کے لیے خصوصی سکیورٹی پلان ترتیب دیا ہے۔
ان کا ایک پریس کانفرنس میں کہنا تھا کہ پاکستانی حکومت نے پہلے یہ میچ نہ کھیلنے کا فیصلہ کیا تھا، تاہم بعد میں سری لنکا اور دیگر فریقین کی مداخلت پر اپنا فیصلہ تبدیل کر لیا۔
یہاں قابلِ ذکر بات یہ بھی ہے کہ پاکستان اور انڈیا کے میچ کی وجہ سے انڈیا اور سری لنکا کے درمیان ایئر ٹکٹس کی قیمتوں میں اضافہ دیکھنے میں آیا ہے۔
13 فروری سے 16 فروری کے درمیان نئی دہلی سے کولمبو آنے والی پروازوں کے ایک ٹکٹ کی قیمت 76 ہزار سے ایک لاکھ انڈین روپے کے بیچ میں ہے۔
اسی طرح سری لنکن ایئر لائنز اور انڈیگو کے ایک ٹکٹ کی قیمت 60 ہزار سے 1 لاکھ 11 ہزار انڈین روپے کے بیچ میں ہے۔
بی بی سی نیوز سنہالا کی تحقیق میں یہ بات سامنے آئی ہے کہ سری لنکا کرکٹ بورڈ نے اس میچ کے لیے مزید 5 ہزار ٹکٹس جاری کرنے کا فیصلہ کیا ہے۔
سری لنکن کرکٹ بورڈ کے ایک افسر نے تصدیق کی ہے کہ تقریباً 5 ہزار نئے ٹکٹس فروخت کے لیے جاری کیے جا رہے ہیں۔
ان کا کہنا تھا کہ ’پاکستان اور انڈیا کے میچ کے ٹکٹس کئی ہفتوں سے آن لائن فروخت کے لیے موجود تھے۔ اب ہم پانچ ہزار مزید ٹکٹ آن لائن جاری کریں گے۔‘
بی بی سی نیوز سنہالا نے بورڈ کے افسر سے جب ٹکٹوں کی قیمتوں کے بارے میں پوچھا تو ان کا کہنا تھا کہ: ’وی آئی پی ٹکٹ کی قیمت 50 ہزار روپے ہے۔ اس کے علاوہ ہمارے پاس 25 ہزار، 20 ہزار، 15 ہزار اور 10 ہزار کے ٹکٹس بھی موجود ہیں۔‘

[12]
پاکستان کی وزارت خارجہ نے دعویٰ کیا ہے کہ امریکہ نے اس کی درخواست پر سوشل میڈیا ویب سائٹ ’ایکس‘ سے ایک ایسی پوسٹ ڈیلیٹ کر دی ہے جس میں پاکستان کے زیرانتظام کشمیر کو انڈیا کا حصہ دکھایا گیا تھا۔
وزارت خارجہ کے ترجمان کے مطابق ’اس معاملے پر امریکی حکام سے رابطہ کیا گیا اور انھیں اپنی غلطی کا احساس ہوا، جس کے بعد نقشے والی پوسٹ کو ہٹا دیا گیا۔‘
واضح رہے کہ پاکستان اور انڈیا کشمیر کے خطے کو اپنے اپنے ملک کا حصہ ہونے کا دعویٰ کرتے ہیں۔
دونوں ملک کشمیر پر مکمل کنٹرول کے لیے جنگیں بھی لڑ چکے ہیں جبکہ دونوں جانب سے ایک دوسرے پر لائن آف کنٹرول کے ساتھ ’بلا اشتعال فائرنگ‘ کے الزامات بھی لگائے جاتے رہے ہیں۔
اقوامِ متحدہ کی سلامتی کونسل کی جانب سے 21 اپریل 1948 کو ایک قرارداد منظور کی گئی تھی جس میں اس مسئلے کے حل کے لیے تین مرحلہ وار نکات تجویز کیے گئے تھے۔
دونوں ہی ممالک کو اس پر اعتراضات تھے جن کی وجہ سے اقوامِ متحدہ کا ایک نیا کمیشن قائم ہوا۔ دونوں ممالک نے اس کمیشن کی قرارداد منظور کی مگر یہ کمیشن بھی معاملے کو کسی نتیجے پر نہ پہنچا سکا اور یوں یہ مسئلہ جوں کا توں رہا۔
گذشتہ ہفتے ’ایکس‘ پر امریکہ کے تجارتی نمائندے (یو ایس ٹی آر) کے اکاؤنٹ سے انڈیا کے ساتھ ہونے والے تجارتی معاہدے کی تفصیلات شیئر کی گئیں۔
اس پوسٹ میں لکھا تھا کہ انڈیا اور امریکہ کے درمیان معاہدہ امریکی مصنوعات کے لیے نئی منڈی فراہم کرے گا۔
End of سب سے زیادہ پڑھی جانے والی
تاہم اسی پوسٹ میں انڈیا کا نقشہ بھی شیئر کیا گیا، جس میں پاکستان کے زیر انتظام کشمیر کو بھی انڈیا کا حصہ دکھایا گیا۔
بہت سے انڈین صارفین نے اس پوسٹ کو شیئر بھی کیا اور ان خیالات کا اظہار کرتے نظر آئے کہ ’کشمیر ہمیشہ سے انڈیا کا ہی حصہ تھا۔‘
تاہم امریکہ کے تجارتی نمائندے (یو ایس ٹی آر) کے اکاؤنٹ سے بعد میں اس پوسٹ کو ڈیلیٹ کر دیا گیا۔
اس پوسٹ کو کیوں ڈیلیٹ کیا گیا، اس کا جواب ہمیں ترجمان دفتر خارجہ کی ہفتہ وار پریس بریفنگ سے ملتا ہے۔
جمعرات کے روز ’ایشیا ون نیوز‘ کے صحافی محمد انس ملک نے ترجمان دفتر خارجہ سے ہفتہ وار بریفنگ کے دوران سوال کیا کہ امریکی تجارتی نمائندے نے انڈیا کے ساتھ تجارتی معاہدے پر ایک نقشہ جاری کیا جس میں انڈیا کے زیر انتظام کشمیر اور پاکستان کے زیر انتظام کشمیر کو بھی انڈیا کا حصہ دکھایا گیا تھا۔ ’پھر بعد میں یہ نقشہ ہٹا دیا گیا؟ تو کیا پاکستانی حکام کی امریکہ سے اس بارے میں کوئی بات ہوئی تھی؟‘
ترجمان دفتر خارجہ نے تصدیق کرتے ہوئے کہا کہ ’جی ہاں وہ نقشہ امریکہ کے کچھ سرکاری ہینڈلز سے شیئر کیا گیا تھا۔‘
انھوں نے بتایا کہ ’ہم نے امریکی حکام سے رابطہ کیا۔ انھیں اس بات کا احساس ہوا کہ نقشہ غیر قانونی ہے اور انھوں نے فوری طور پر اسے ہٹا دیا۔‘
دفتر خارجہ کے ترجمان نے مزید وضاحت کرتے ہوئے بتایا کہ جموں اور کشمیر کے سرکاری بین الاقوامی نقشے اور اس کے نتیجے میں پاکستان اور انڈین علاقوں کو بیان کرنے والے اقوام متحدہ کے قانونی نقشے موجود ہیں۔
انھوں نے کہا کہ ’اگر آپ اقوام متحدہ کی ویب سائٹ پر جائیں تو آپ درست نقشہ دیکھ سکتے ہیں۔‘
امریکہ کی جانب سے یہ پوسٹ ڈیلیٹ کرنے پر انھوں نے کہا کہ ’ہم نے دیکھا کہ امریکہ نے ہمارے علاقے کے قانونی، اقوام متحدہ کے منظور شدہ نقشے کو اجاگر کرنے کے لیے ضروری تصحیح کی، جس میں واضح طور پر جموں و کشمیر کو ایک متنازع علاقے کے طور پر بیان کیا گیا اور جس کا حتمی فیصلہ اقوام متحدہ کی سلامتی کونسل کی قراردادوں کے ذریعے کیا جانا ہے۔‘
بہت سے انڈین صارفین نے کہا کہ اس میں کوئی نئی یا حیرت کی بات نہیں کیونکہ کشمیر انڈیا کا ہی حصہ ہے۔
اروند مشرا نامی صارف نے نقشے پر تبصرہ کیا کہ اس کا مطلب ہے کہ امریکہ اب پاکستان کی بجائے انڈیا کے ساتھ اپنے ’سٹریٹیجک مفادات‘ کو ترجیح دے رہا ہے۔
کرشننا آنند نے لکھا کہ یہ چین اور پاکستان کے لیے واضح پیغام ہے کہ امریکہ اور انڈیا کی دوستی مضبوط ہے۔
دوسری جانب پاکستانی صارفین نے لکھا کہ کشمیر اقوام متحدہ کی قراردادوں کے تحت متنازع علاقہ ہے اور انڈیا کا حصہ نہیں۔
تاہم پوسٹ ڈیلیٹ ہونے کے بعد بعد بہت سے انڈین صارفین یہ پوچھتے نظر آئے کہ اس میں کچھ غلط نہیں تھا تو اسے کیوں ہٹایا گیا؟ کیا اس پر کوئی وضاحت دی جائے گی؟
ایک صارف نے تبصرہ کیا کہ ’امریکہ خوش ہے کہ اسے انڈیا کے زراعت کے سیکٹر تک رسائی ہو گی اور انڈیا امریکہ سے توانائی خریدے گا۔‘
’انڈیا اس نقشے سے خوش ہے جس میں کشمیر کو انڈیا کا حصہ دکھایا گیا۔‘
انھوں نے مزید لکھا کہ ’امریکی واقعی بہتر ڈیل میکر ہیں اور لوگوں کو خوش کرنا جانتے ہیں۔‘

[13]
’کپتان مجھے پاکستان واپس آ کر کرکٹ کھیلنی ہے اور بڑے بڑے کھلاڑیوں کی وکٹیں اُڑانی ہیں۔ مجھ سے دبئی میں یہ ملازمت نہیں ہوتی۔‘
یہ الفاظ ٹی ٹوئنٹی ورلڈ کپ میں پاکستان کے سکواڈ میں شامل سپنر 28 سالہ عثمان طارق کے ہیں۔ جو انھوں نے سنہ 2015 سے 2017 تک کئی مواقع پر خیبر پختونخوا کے ضلع نوشہرہ کے میونسپل کرکٹ کلب کے کپتان گوہر علی سے کہے۔
گوہر علی نوشہرہ میں ’کپتان‘ کے نام سے مشہور ہیں اور عثمان طارق اس کرکٹ کلب میں کئی سال تک کھیلتے رہے ہیں۔
گوہر علی کہتے ہیں کہ ’جب عثٖمان طارق مجھ سے کہتا کہ انھیں ملازمت نہیں کرنی اور کرکٹ کھیلنی ہے اور پاکستان آنا ہے تو میں انھیں کہتا کہ دیکھو یہ مت کرو۔ تمھیں بڑی مشکل سے دبئی میں اچھی ملازمت ملی ہے اس سے پہلے تم دبئی اور افغانستان بھی گئے مگر تمھیں اچھی ملازمت نہیں ملی تو براہِ مہربانی یہ ملازمت چھوڑ کر صرف کرکٹ کھیلنے کے لیے مت آؤ کرکٹ میں چانس ملنا بہت مشکل ہے۔‘
مگرعثمان طارق نے ’کپتان‘ کی بات نہیں مانی اور سنہ 2017 میں وہ ایک بار پر نوشہرہ کے کرکٹ گراؤنڈ میں تھے۔ جہاں وہ دوبارہ ایک نئے عزم سے اپنی نئی اننگز کا آغاز کر رہے تھے۔
کچھ سال تک تو مایوسی کا عالم رہا۔ مگر پھر وقت نے پلٹا کھایا۔ انھیں مختلف مواقع ملنا شروع ہوئے اور ان مواقع سے عثمان طارق نے  بھرپور فائدہ اٹھایا۔
عثمان طارق کیربیئن پریمیئر لیگ (سی پی ایل) میں اپنی کارکردگی سے سلیکٹرز کی نظروں میں آئے۔ اس لیگ میں اُنھوں نے 10 میچز میں 20 وکٹیں حاصل کیں اور وہ ٹورنامنٹ کے دوسرے سب سے زیادہ وکٹیں لینے والے بولر بنے۔
اس کارگردگی کے بعد نومبر 2025 میں انھیں جنوبی افریقہ کے خلاف ٹیم میں منتخب کیا گیا۔ اپنے پہلے ہی ٹی ٹوئنٹی میں انھوں نے دو وکٹیں حاصل کیں۔ مگر راولپنڈی میں زمبابوے کے خلاف ہیٹرک نے اُن کی شہرت میں مزید اضافہ کیا۔
End of سب سے زیادہ پڑھی جانے والی
پھر آسٹریلیا کے خلاف سیریز میں کیمرون گرین اور میتھیو کوہنمین کی وکٹیں لے کر اُنھوں نے اپنی کارکردگی میں تسلسل برقرار رکھا۔ کیمرون گرین جب پویلین لوٹ رہے تھے تو اس دوران اُنھوں نے عثمان طارق کے بولنگ ایکشن کی نقل کی اور بظاہر اُن پر ’چکنگ‘ کا الزام لگایا۔
اس کے بعد اُن کے بولنگ ایکشن پر ایک نئی بحث شروع ہو گئی اور اب جبکہ عثمان طارق پاکستان کے ورلڈ کپ سکواڈ کا حصہ ہیں تو پاکستانی کپتان سلمان علی آغا نے عثمان طارق کے بولنگ ایکشن کا دفاع کرتے ہوئے اُنھیں ورلڈ کپ میں پاکستان کا ’ایکس فیکٹر‘ قرار دیا ہے۔
کولمبو میں نیوز کانفرنس کرتے ہوئے سلمان علی آغا کا کہنا تھا کہ اُنھیں سمجھ نہیں آتی کہ عثمان طارق کے بولنگ ایکشن پر سوال کیوں اُٹھایا جاتا ہے، ان کا دو مرتبہ بولنگ ایکشن کا ٹیسٹ لیا جا چکا ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
حسیب الرحمان، عثمان طارق کے پھوپھی زاد اور بچپن کے دوست ہیں۔ دونوں کا بچپن پشاور کی گلیوں اور گراؤنڈ میں اکھٹے کرکٹ کھیلتے ہوئے گزرا ہے۔
حسیب الرحمان اس وقت دبئی میں مقیم ہیں۔ وہ بتاتے ہیں کہ عثمان طارق کے والد پیشے کے لحاظ سے بینکر تھے۔ وہ نیشنل بینک آف پاکستان میں تھے اور عثمان طارق کے بچپن ہی میں وفات پا گئے تھے۔
عثمان طارق دو بھائی اور دو بہنیں ہیں۔ والد کی وفات کے بعد عثمان طارق کے ماموں ان کے سرپرست تھے۔
حسیب الرحمان کا کہنا تھا کہ والد کی وفات کے بعد اب اس خاندان کے لیے گزر بسر کا واحد ذریعہ والد کی پینشن ہی تھی۔
عثمان طارق اپنی والدہ اور بھائی بہنوں کے ساتھ اپنے ماموں کے پاس منتقل ہو گئے تھے۔ بعد میں ان کے ماموں کا تبادلہ نوشہرہ ہوا تو یہ بھی نوشہرہ چلے آئے۔
ان کا کہنا تھا کہ عثمان طارق کو بچپن ہی سے کرکٹ کا جنون تھا۔ ان کا زیادہ وقت گراؤنڈ میں گزرتا تھا۔ شروع میں وہ فاسٹ بولنگ کرتے تھے مگر بعد میں انھوں نے سپن بولنگ کرنا شروع کردی تھی۔ ان کو بچپن ہی سے پتا تھا کہ ان  کے اندر قدرتی طور پر ایسی صلاحیت موجود ہے کہ وہ کسی کو بھی آؤٹ کرسکتے ہیں۔
حسیب الرحمان کا کہنا تھا کہ وہ شاندار کھلاڑی کے ساتھ ایک حساس انسان بھی ہیں۔
’جب وہ تھوڑا بڑے ہوئے تو اُنھیں احساس ہوا کہ ان کی کچھ ذمے داریاں بھی ہیں۔ ایسے میں ہمارے ایک رشتہ دار نے ان کو دبئی میں بلایا جہاں پر انھوں نے کافی کام تلاش کیا مگر نہیں ملا تو انھیں ایک ریستوران میں پیاز کاٹنے کا کام مل گیا تھا۔‘
،تصویر کا ذریعہUsman Tariq (Facebook)
ان کا کہنا تھا کہ عثمان طارق کو یہ پیاز کئی گھنٹے تک کھڑے ہو کر کاٹنے پڑتے تھے۔ پیاز کاٹنا ایک بہت ہی مشکل مرحلہ تھا۔ جو عادی نہ ہو تو آنکھوں میں جلن اور پانی نکلنا یہ سب کچھ عثمان طارق برداشت کرتے رہے، مگر وہاں پر کئی گھنٹے تک کھڑے ہونے سے ان کی کمر میں تکلیف شروع ہو گئی تھی۔ جس کے بعد عثمان طارق کے لیے یہ کام جاری رکھنا مشکل ہوا تو وہ واپس پاکستان آ گئے۔
حسیب الرحمان کا کہنا تھا کہ اس وقت میں افغانستان میں ایک این جی او میں ملازمت کرتا تھا۔ عثمان طارق  کی معاشی مشکلات سے آگاہ تھا۔ عثمان طارق ہی کی درخواست پر اُنھوں نے کہا کہ وہ افغانستان آ جائے اور ہم افغانستان میں ملازمت تلاش کرتے ہیں۔
ان کا کہنا تھا کہ کابل کے منفی درجہ حرارت میں عثمان طارق ملازمت تلاش کرتے رہے، مگر کامیابی نہ ملی یہاں تک کہ میں نے اپنے باس سے کہا کہ وہ اس کو ویسے ہی کچھ عرصے کے لیے رکھ لے اور میری تنخواہ میں سے اس کو کچھ پیسے دے دے مگر یہ بات بھی نہ بن سکی اور عثمان طارق ایک مرتبہ پھر واپس پاکستان آ گئے۔
حسیب الرحمان کہتے ہیں کہ اس دوران عثمان طارق پاکستان میں کرکٹ کھیلنے کے ساتھ پاکستان ہی میں چھوٹی موٹی ملازمتیں کرتے رہے۔
’میں افغانستان سے دبئی منتقل ہو گیا تھا۔ عثمان طارق ایک بار پر میرے پاس 2015 میں دبئی پہنچ گئے۔ اس مرتبہ عثمان طارق کو ایک ملازمت مل گئی تھی۔ یہ ملازمت ایک سپیئر پارٹ بنانے والی کمپنی میں تھی جہاں عثمان کا کام خریداری کرنا تھا۔‘
ان کا کہنا تھا کہ عثمان طارق دو سال تک دبئی رہے اس دوران وہ دبئی کی سڑکوں پر کرکٹ کھیلتے رہے۔ اپنے آپ کو فٹ رکھنے کے لیے وہ کئی گھنٹے ورزش کرتے اور جب موقع ملتا کرکٹ کھیلتے۔ مگر ظاہر ہے کہ کرکٹ کھیلنے کے وہ مواقع تو دستیاب نہیں تھے اور کرکٹ ان کا جنون، شوق اور ضد تھا۔
حسیب الرحمان کا کہنا تھا کہ چند ماہ بعد اُنھوں نے دبے الفاظ میں اس بات کا اظہار کرنا شروع کردیا تھا کہ ملازمت تو اچھی ہے مگر انھیں پاکستان کی طرف سے کرکٹ کھیلنا ہے اور کرکٹ میں نام کمانا ہے۔ وہ کہتے تھے کہ ’میں جانتا ہوں کہ یہ خطرے سے خالی نہیں ہے۔ اب اگر یہ ملازمت چھوڑی تو شاید دوبارہ ایسی ملازمت نہ ملے مگر کیا کروں یہ خطرہ تو مول لینا ہی پڑے گا۔‘
گوہر علی کہتے ہیں کہ منع کرنے کے باوجود عثمان پاکستان آ گئے اور اُنھوں نے شاندار کارگردگی دکھانا شروع کردی تھی۔
’وہ جادوگر بولر تھے۔ محنت بھی بہت کرتے تھے، مگر کوئی چانس نہیں مل رہا تھا۔ چانس نہ ملنے سے جب وہ مایوس ہوتے تو اور زیادہ محنت شروع کردیتے۔‘
’میں مایوس ہو جاتا تھا کہ اس کو کبھی چانس نہیں ملے گا۔ مگر عثمان کبھی بھی مایوس نہیں ہوا۔ وہ مجھے کہتا تھا کہ کپتان فکر نہ کرو میں محنت کررہا ہوں مجھے ضرور ایک چانس ملے گا اور ایک ہی چانس میرے لیے بہت ہو گا۔‘
ماضی میں ایک انٹرویو کے دوران عثمان نے بتایا تھا کہ وہ دبئی میں ایک کمپنی کے ساتھ بطور سیلز مین کام کرتے تھے۔ ان کا کہنا تھا کہ انھوں نے انڈیا کے سابق کپتان ایم ایس دھونی پر بنی بالی وڈ فلم دیکھی تھی جس نے انھیں متاثر کیا تھا۔
ہارون رضا قریشی پشاور کرکٹ رینج کے سکریٹری اور عثمان طارق کے بچپن کے دوست ہیں۔
وہ بتاتے ہیں کہ عثمان طارق کا دبئی سے واپسی کا فیصلہ بہت مشکل تھا۔ اس فیصلے نے ان کی زندگی بدل دی تھی گو کہ جب وہ دبئی سے واپس آئے اور روزگار کے لیے اُنھوں نے سکول میں سپورٹس انچارج کی ملازمت کر لی تھی۔ اب ایک سپورٹس انچارج کی کیا تنخواہ ہو سکتی ہے مگر وہ تو اپنی ضد کے پکے تھے۔
ان کا کہنا تھا کہ وہ نوشہرہ پریمیئر لیگ کے شاندار کھلاڑی تھے۔ بعد میں پاکستان کرکٹ بورڈ کے زیرِ اہتمام انٹر ڈسڑکٹ تورنامنٹ ہوا تو اس میں اُنھوں نے نوشہرہ کی جانب سے شاندار کارگردگی دکھائی یہاں پر بھی انھیں چانس نہیں ملا مگر محنت اپنا رنگ ضرور لاتی ہے۔ وہ کراچی کی عمر ایسوسی ایٹ کی ٹیم کی نظروں میں آ گئے۔
ہارون رضا قریشی کہتے ہیں کہ کراچی کی عمر ایسوسی ایٹ ٹیم کے مالک ندیم عمر ہیں جو کہ کوئٹہ گلیڈی ایٹرز کے مالک ندیم عمر ہی کی ٹیم ہے۔
سنہ 2023 میں اُنھوں نے کراچی رمضان ٹورنامنٹ میں عمر ایسوسی ایٹ کی جانب سے شاندار کارکردگی کا مظاہرہ کیا اور ان کی ایک ویڈیو وائرل ہو گئی۔ دوسرے سال بھی وہ عمر ایسوسی ایٹس کی جانب سے کھیلے اور اس کے بعد وہ کوئٹہ گلیڈی ایٹرز کی نظروں میں آ گئے۔
ہارون رضا قریشی کہتے ہیں کہ عثمان طارق نے فرسٹ کلاس کرکٹ نہیں کھیلی تھی، مگر کوئٹہ گلیڈی ایٹرز نے انھیں  سنہ 2024 میں اپنی ٹیم میں شامل کر لیا۔ اس دوران انھیں امریکہ میں ایک پرائیویٹ پریمیئر لیگ میں کھیلنے کا موقع ملا، جہاں اُنھوں نے بہترین کارکردگی دکھائی۔
،تصویر کا ذریعہUsman Tariq (Facebook)
ہارون رضا قریشی کہتے ہیں کہ نوشہرہ میونسپل کرکٹ کلب کے کپتان گوہر علی نے ہمیشہ عثمان طارق کا بہت ساتھ دیا ہے۔ جب یہ سی پی ایل میں کارگردگی دکھانے کے بعد وہ سلیکٹرز کی نظروں میں آئے تو یہ اطلاع سب سے پہلے گوہر علی تک پہنچی۔
ان کا کہنا تھا کہ گوہر علی نے یہ اطلاع  براہ راست عثمان طارق کو نہیں دی بلکہ مجھے سنائی اور ہم سب بہت خوش ہوئے۔
ہارون رضا قریشی کا کہنا تھا کہ اُن کی والدہ بیمار ہیں اور ان کے ماموں نے ساری زندگی عثمان طارق کی بہت مدد کی تھی۔ اس کے بعد عثمان طارق اپنی والدہ اور ماموں کے پاس گئے اور ان کو یہ اطلاع فراہم کی تھی۔
عثمان طارق کے لیے ’وہ دن بہت خوشی کا تھا۔ وہ ہم سے بات کررہا تھا تو ہم محسوس کرتے تھے کہ اس کی آ نکھوں میں خوشی کے آنسو ہیں۔‘
حسیب الرحمان کہتے ہیں کہ عثمان طارق کی پاکستان کی ٹی ٹوئنٹی ٹیم میں شمولیت کی اطلاع ہمیں اُس وقت ملی جب عثمان طارق کی شادی میں دو دن باقی تھے۔
ان کا کہنا تھا کہ گھر میں شادی کی تیاریاں جاری تھیں اور اب ٹیم میں شمولیت کا جشن بھی شامل ہو گیا تھا۔
’ہمیں لگتا ہے اور ہم سب دعا کر رہے ہیں کہ عثمان طارق ورلڈ کپ میں پاکستان کی جیت میں اہم کردار ادا کریں گے۔‘

[14]
،تصویر کا ذریعہGetty Images/Mark Garlick
اگلی بار جب آپ پورے چاند سے لطف اندوز ہو رہے ہوں، تو ’تھیا‘ کے بارے میں سوچنے کے لیے ایک لمحہ ضرور نکالیں۔
یہ نام سائنسدانوں نے ایک فرضی سیارے کو دیا ہے جو شاید 4.5 بلین سال پہلے نئی بننے والی زمین سے ٹکرایا تھا اور اسی ٹکراو کے نتیجے میں پیدا ہونے والا ایک بڑا ٹکڑا بعد میں ہمارا چاند بن گیا۔
اس نظریے کے مطابق، تھییا کی ’کائناتی قربانی‘ کے بغیر یہ قدرتی سیٹلائٹ نہیں ہوتا اور آپ شاید یہ مضمون بھی نہ پڑھ رہے ہوتے۔
چند سائنسدانوں کا خیال ہے کہ زمین اور مریخ کے حجم جتنے ایک سیارت کے درمیان ایک بڑے تصادم نے اتنا مواد پیدا کیا کہ وہ آہستہ آہستہ اکٹھا ہو کر چاند بنا۔
اس واقعے نے، جسے ’جائنٹ امپیکٹ ہائپوتھیسس‘ کہا جاتا ہے، ایک ایسے رشتے کی بنیاد ڈالی جس کی زندگی کے لیے اہمیت کو کم نہیں کیا جا سکتا۔
دوسری چیزوں کے علاوہ، چاند زمین پر کشش ثقل کی وجہ بھی ہے، جس نے زمین کو اربوں سال سے اپنے محور پر مستحکم رکھا ہوا ہے اور اسی وجہ سے ہمیں ایک مستحکم آب و ہوا میسر ہے۔
جرمنی میں میکس پلانک انسٹی ٹیوٹ فار سولر سسٹم ریسرچ کے سائنسدان پروفیسر تھورسٹن کلین بتاتے ہیں کہ آب و ہوا میں استحکام کے بغیر، ہمارے پاس بہت زیادہ شدید موسمی حالات ہوتے، جو زندگی کی نشوونما کے لیے سازگار نہیں ہوتے۔
کلین سائنسدانوں کی ایک ایسی بین الاقوامی ٹیم کا حصہ تھے جس نے گزشتہ نومبر میں زمین کے ساتھ اس اہم لیکن پراسرار تصادم پر مزید روشنی ڈالنے کی کوشش کی۔
End of سب سے زیادہ پڑھی جانے والی
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سائنس جریدے میں شائع ہونے والے ایک مقالے کے مطابق اس ٹیم نے زمین اور چاند کے نمونوں کی کیمیائی ساخت کا تجزیہ کیا، جس سے ان نظریات کو تقویت ملی کہ تھیا اور ہماری زمین شاید نظام شمسی کی تشکیل کے ہنگامہ خیز وقت کے دوران پڑوسی تھے۔
لیکن تھیا سے چاند کی تشکیل کا تصور ہمیشہ سے موجود نہیں تھا۔ 1969 میں انسان کے چاند پر قدم رکھنے سے پہلے، چاند کے بارے میں تین دیگر اہم نظریات موجود تھے۔
فِشن تھیوری کے مطابق، چاند کی تشکیل اس وقت ہوئی جب تیزی سے گھومنے والی زمین نے ایک ٹکڑا خلا میں پھینکا۔
کیپچر تھیوری نے تجویز کیا کہ چاند نظام شمسی میں کہیں اور بنا تھا جبکہ ’کو فارمیشن‘ تھیوری کے مطابق زمین اور چاند ایک دوسرے کے ساتھ ایک ہی وقت میں بنے۔
یہ بتانے کے بجائے کہ ان میں سے کون سا نظریہ درست ہونے کا زیادہ امکان ہے، ناسا کے اپالو مشن نے بالکل نئے نظریے کی طرف اشارہ کیا۔
اگرچہ چاند پر اترنے والے نیل آرمسٹرانگ اور دوسرے خلابازوں کے کاموں کے بارے میں اکثر بات کی جاتی ہے، لیکن اپالو مشن کی ایک اہم کامیابی اس سفر سے واپس آنے والے تحائف یعنی نمونوں میں چھپی ہوئی ہے۔
یونیورسٹی کالج لندن کے ماہر فلکیات اور بچوں کی سائنس کی کتاب ’ونڈرز آف دی مون‘ کے مصنف پروفیسر رامن پرنجا کا کہنا ہے کہ اپالو کے خلاباز چاند کی چٹانوں کے نمونے واپس لائے اور جب سائنس دانوں نے ان کا تجزیہ کیا تو انھیں معلوم ہوا کہ چاند کی چٹانوں میں کیمیائی طور پر مماثلت پائی جاتی ہے۔
اس سے ظاہر ہوتا ہے کہ چاند درحقیقت زمین کا حصہ ہو سکتا ہے۔
،تصویر کا ذریعہNASA/Getty Images
پرنجا کا یہ بھی کہنا ہے کہ چٹانوں میں شدید گرمی میں بننے کے آثار تھے، جو اس بات کی نشاندہی کرتے ہیں کہ وہ ایک بڑے تصادم سے بنی ہیں۔
ناسا کی قمری ماہر ارضیات ڈاکٹر سارہ کا مزید کہنا ہے کہ نمونوں سے جو ثبوت فراہم کیے گئے وہ صرف آغاز تھا۔
حالیہ دہائیوں میں تکنیکی ترقی، خاص طور پر کمپیوٹر ماڈلنگ، کی وجہ سے دیگر تصورات بھی سامنے آئے ہیں۔ ایک نظریہ یہ بھی ہے کہ زمین کا اپنے محور پر جھکاؤ تھیا کے ساتھ ٹکرانے کا نتیجہ ہے۔
یہ سائنس کی چند بڑی پہیلیوں میں سے ایک ہے۔ 65 ملین سال پہلے زمین سے ٹکرانے والے بدنام زمانہ الکا کے برعکس، جس نے ڈائیناسورز کا صفایا کیا اور میکسیکو کے جزیرہ نما یوکاٹن میں ایک بہت بڑا گڑھا پیدا کیا، تھیا نے کوئی واضح نشان نہیں چھوڑا۔ کیوں؟
،تصویر کا ذریعہNASA/JPL-Caltech/Esa
کلین کا کہنا ہے کہ ’شاید یہ بکھر گیا ہو گا اور اس کا زیادہ تر حصہ زمین میں جذب ہو گیا۔‘ ان کے مطابق کچھ حصے چاند کی تشکیل میں شامل ہو گئے ہوں گے۔
سائنسدانوں کا کہنا ہے کہ یہ اس طرح کے تصادم کا قدرتی نتیجہ ہوتا۔ تاہم، ہم چاند پر تھیا کی ساخت کے کچھ ایسے نشانات دیکھنے کی توقع رکھتے ہیں، جو ہمیں اب تک نہیں ملے ہیں۔
کلین کہتے ہیں کہ ’ایک توجیہہ یہ ہے کہ زمین اور تھیا بہت ملتے جلتے تھے کیونکہ وہ نظام شمسی کے ایک ہی خطے میں بنے تھے اور اس لیے ان کے درمیان فرق کرنا مشکل ہے۔‘
ہم جانتے ہیں کہ ہمارا سیارہ اپنے دو قریبی پڑوسیوں زہرہ اور مریخ جیسی بہت سی خصوصیات رکھتا ہے۔ وینس کو تو زمین کا جڑواں سیارہ بھی کہا جاتا ہے۔
لیکن جس طرح تھیا کی ابتداء یقینی طور پر معلوم نہیں ہے، اسی طرح اس کا انجام بھی واضح نہیں ہے۔
تاہم، کچھ سراغ ملے ہیں۔ 2023 کی ایک تحقیق میں دعویٰ کیا گیا تھا کہ زمین کے اندر گہرائی میں براعظم کے سائز کے دو خطے خود تھییا کی باقیات ہیں۔
زمین اور چاند کی جوڑی کیسے بنی؟ اس کے بارے میں جاننے کے لیے ابھی بہت کچھ ہے اور اسی لیے سائنس دان ناسا کے ’آرٹیمس‘ مشن اور انسان کی چاند پر واپسی کے بارے میں بہت پرجوش ہیں۔
اپالو دور کے مقابلے میں زیادہ جدید آلات کے ساتھ یہ مشن چاند کے نئے قطب جیسے قطب جنوبی کو تلاش کرنے کی کوشش کرے گا۔ اس سے پہلے اپالو کے ذریعے زمین پر واپس لائے گئے چاند کے نمونے ایک چھوٹے علاقے سے آئے تھے -
والنسیا کا کہنا ہے کہ اگر ہم نے زمین پر صرف چھ جگہوں کا دورہ کیا ہوتا تو کیا ہم کہہ سکتے تھے کہ ہم نے پوری زمین کو تلاش کر لیا ہے اور اس کے ارتقا کو سمجھ لیا ہے؟ بالکل نہیں! چاند میں لامتناہی سائنسی صلاحیت موجود ہے۔
لیکن فی الحال، جو کچھ ہم نے سیکھا ہے اس کی بنیاد پر، یہ کہنا مناسب ہوگا کہ ہم تھیا کی قربانی کے لیے اس کے بہت مشکور ہیں۔

[15]
پاکستان کے وفاقی دارالحکومت اسلام آباد کی ڈیویلپمنٹ اتھارٹی سی ڈی اے اور ڈیفنس ہاؤسنگ اتھارٹی (ڈی ایچ اے) کے مشترکہ رہائشی منصوبے ’مارگلہ انکلیو‘ پر تعمیراتی کاموں کے دوران پہلی عالمی جنگ کے فوجیوں کی خدمات کے اعتراف میں تعمیر کی گئی ایک یادگار کو مسمار کر دیا گیا ہے۔
پہلی عالمی جنگ کی اس یادگار کو مسمار کیے جانے کی تصدیق کرتے ہوئے محکمہ آثار قدیمہ کے ایک اہلکار نے بی بی سی کو بتایا ہے کہ اس کی طرف سے سی ڈی اے سے کہا گیا تھا کہ اس کے تحفظ کے لیے کوئی منصوبہ بنایا جائے کیونکہ اسی کے قریب مغل دور کی ایک مسجد بھی واقع ہے۔ لیکن ان کے بقول سی ڈی اے کی طرف سے کوئی جواب موصول نہیں ہوا تھا۔
وہ کہتے ہیں کہ اب یادگار کو گرانے کے بعد ’پوچھا جا رہا ہے کہ اس کا کیسے تحفظ کیا جا سکتا ہے۔‘
اہلکار کے مطابق یہ ایسا ہی ہے جیسے ’آپ کسی کو قتل کر کے کہیں کہ اسے کیسے زندہ کیا جائے؟‘
جب بی بی سی نے سی ڈی اے کے ترجمان سے اس بارے میں پوچھا تو انھوں نے لاعلمی ظاہر کی ہے۔
سی ڈی اے اور ڈی ایچ اے کا یہ مشترکہ رہائشی منصوبہ اسلام آباد کے زون فور میں واقع ہے اور قیام پاکستان سے پہلے سنہ 1914 کے دوران جس جگہ پر یہ یادگار تعمیر کی گئی تھی وہ کری روڈ پر واقع رہارا گاؤں ہے۔
سی ڈی اے اور نجی ہاؤسنگ سکیم نے چھ ماہ قبل محکمہ آثار قدیمہ سے رابطہ کیا تھا اور اُن سے یادگار کو اس کی اصل جگہ سے تقریباً 100 میٹر دور تعمیر کیے جانے والے ایک چوک پر منتقل کرنے کے لیے این او سی کی درخواست کی تھی۔
تاہم محکمے نے تجویز مسترد کرتے ہوئے کہا تھا کہ یہ یادگار رہارا جیسے دیہات کے بہادر سپاہیوں کے اعزاز میں تعمیر کی گئی تھی اور اسے منتقل کرنا صدی قبل ان کی تعمیر کے اصل مقصد کی نفی ہو گا۔
End of سب سے زیادہ پڑھی جانے والی
محکمے کا کہنا تھا کہ اس یادگار کو اسلام آباد کی تاریخی یادگاروں کی فہرست میں شامل کیا جانا چاہیے اور اس کے لیے ضروری دستاویزات مانگی گئی تھیں۔ تاہم حکام کے مطابق سی ڈی اے نے اس ضمن میں مطلوبہ ریکارڈ فراہم نہیں کیا تھا۔
قومی ورثہ اور ثقافت کی وزارت کے حکام نے منگل کو اس یادگار اور اس کے قریب واقع مسجد کا دورہ بھی کیا تھا۔ اس مسجد کے بارے میں حکام کا کہنا ہے کہ یہ مغلیہ دور میں تعمیر ہوئی تھی۔
تاہم روزنامہ ڈان کے مطابق منگل کے روز جب اہلکار موقع پر گئے تو یادگار کو مسمار کر دیا گیا تھا۔
اس سے قبل مقامی افراد کا کہنا تھا کہ اس رہائشی منصوبے کے لیے گذشتہ دنوں ہیوی مشینری کی مدد سے ترقیاتی کام جاری رہا اور ابتدائی طور پر یادگار کے اردگرد کی زمین کو ہموار کر دیا گیا تھا۔
علاقہ مکینوں نے یہ خدشہ ظاہر کیا تھا کہ مٹی ہموار کرنے سے ’یادگار کا جھکاؤ ایک طرف ہو گیا ہے۔‘
فوجیوں کی خدمات کے اعتراف میں تعمیر ہونے والی یہ یادگار ایک 30 فٹ اونچے ٹیلے پر تعمیر کی گئی تھی اور علاقہ مکینوں کا کہنا ہے کہ یہ یادگار ان کے علاقے کے لیے فخر کا باعث تھی۔
اس سے قبل سی ڈی اے کے ترجمان کا کہنا تھا کہ ’ہم نے اسے گرایا نہیں ہے اور ڈی ایچ اے سے کہا ہے کہ اسے محفوظ بنانے کے لیے ہمیں پلان دیں۔‘
بی بی سی سے بات کرتے ہوئے انھوں نے کہا کہ اس یادگار کو محفوظ بنانے کے لیے اقدامات کیے جا رہے ہیں۔ انھوں نے کہا کہ اس یادگار کے ادرگرد ’چھوٹا پارک نما علاقہ بنایا جا رہا ہے تاکہ اس کو بہتر انداز میں محفوظ کیا جا سکے۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
اس یادگار کو محفوظ بنانے اور اسے کسی دوسری جگہ منتقل نہ کرنے سے متعلق فوج کے ریٹائرڈ افسران بھی متحرک ہیں اور ان میں سے ایک ریٹائرڈ میجر جنرل علی حامد بھی شامل ہیں۔
بی بی سی سے بات کرتے ہوئے انھوں نے کہا کہ ’ان کی معلومات کے مطابق قیام پاکستان سے پہلے خطہ پوٹھوہار میں پچاس سے زیادہ ایسی یادگاریں تعمیر ہوئی تھیں جو ان علاقوں میں ان لوگوں کی خدمات کے اعتراف میں لگائی گئی تھیں جنھوں نے 1914 میں شروع ہونے والی پہلی عالمی جنگ میں حصہ لیا تھا۔‘
علی حامد نے کہا کہ ’جن علاقوں میں ان یادگاروں کو تعمیر کیا گیا، ان یادگاروں میں ان افراد کی تعداد لکھی ہوئی تھی جنھوں نے اس جنگ میں حصہ لیا۔ اس میں یہ بھی شامل تھا کہ کتنے لوگ جنگ سے واپس آئے اور کتنے لوگ اس جنگ میں مارے گئے۔‘
ریٹائرڈ میجر جنرل نے کہا کہ ان یادگاروں کو محفوظ بنانے کے لیے ان سمیت دیگر افراد نے متعلقہ اداروں کے علاوہ قومی ورثہ برائے ثقافت کی وزارت کو بھی اس ضمن میں اقدامات کرنے کے لیے خطوط لکھے تھے جنھوں نے یہ یقین دہانی کروائی تھی کہ ان یادگاروں کو محفوظ بنانے کے لیے تمام ممکنہ اقدامات کیے جائیں گے۔

[16]
موت کے بعد عام طور پر کسی انسان کو دنیا میں نئی زندگی ملنے کا تصور موجود نہیں لیکن ایک شخص کے ساتھ بلکل ایسا ہی ہوا۔
پیٹرک چارنلی ایک کامیاب کارپوریٹ وکیل تھے جو آرام کو وقت کا ضیاع سمجھتے ہوئے مسلسل کامیابی کا پیچھا کرنے پر یقین رکھتے تھے۔
لیکن محنت کا یہ اصول ان کے لیے اس وقت جان لیوا ثابت ہوا جب 2021 میں کورونا وبا کے دوران صرف 39 سال کی عمر میں انھیں دل کا دورہ پڑا۔
وہ شام کسی بھی عام دن جیسی تھی اور وہ گھر میں صوفے پر چپس کھا رہے تھے لیکن اچانک وہ بے ہوش ہو کر گر پڑے۔
ایک جینیاتی مسئلے کی وجہ سے ان کا دل اچانک ہی بند ہو گیا تھا۔ 40 منٹ تک طبی اعتبار سے وہ مردہ رہے۔ لیکن ان کی اہلیہ نے ہمت نہ ہاری اور وہ مسلسل سی پی آر کرتی رہیں۔ پیٹرک کی نو سالہ بیٹی اور سات سالہ بیٹے مدد کے لیے دوڑے۔
طبی امدادی ٹیم پہنچی تو ان کی ابتدائی کوششیں ناکام رہیں۔ ایسے میں انھوں نے آخری کوشش کے طور پر پیٹرک کو ایڈرانیلین کا انجیکشن لگا دیا۔
پیٹرک کی بیوی کو بھی اب یہ شک ہونا شروع ہو چکا تھا کہ وہ مر چکے ہیں۔ پھر معجزاتی طور پر پیٹرک کا دل دوبارہ سے دھڑکنا شروع ہو گیا۔
لیکن پیٹرک سات دن تک کوما میں رہے۔ کوما سے اٹھنے کے بعد وہ ایک ایسے شخص بن چکے تھے جنھیں ایک دماغی بیماری کی وجہ سے نظر، یادداشت اور جسمانی کمزوری کے مسائل کا سامنا تھا۔
End of سب سے زیادہ پڑھی جانے والی
،تصویر کا ذریعہPatrick Charnley
لیکن پیٹرک کے مطابق اگرچہ وہ پہلے کی طرح کام نہیں کر سکتے تھے، انھیں محسوس ہوا کہ اب وہ اپنے تعلقات اور زندگی کو زیادہ وقت دے سکتے ہیں۔
حال ہی میں پیٹرک نے ایک پوڈکاسٹ کی میزبان ایما بارنیٹ سے بات کی اور کہا کہ اب اگر انھیں پرانی زندگی کا موقع ملے تو بھی وہ بدلنا نہیں چاہیں گے۔
وہ بتاتے ہیں کہ جب وہ کوما سے باہر نکلے تو ان کو پہلی چیز یہ یاد ہے کہ وہ اندھے تھے۔
بینائی متاثر ہو جانے کی وجہ سے انھیں ’چارلس بونیٹ سنڈروم‘ کا بھی سامنا رہا جس میں دماغ اچانک بینائی کھو جانے کی وجہ سے خالی جگہ کو پر کرنے کی کوشش کرتا ہے لیکن متاثرہ شخص کو عجیب سے تجربات ہوتے ہیں۔ ان میں سے چند، پیٹرک کے مطابق خوفناک تھے لیکن کچھ حیران کن طور پر خوبصورت بھی تھے۔
دل کی سرجری کے بعد ایسے ہی ایک تجربے کے دوران انھیں یقین ہو گیا کہ ایک امریکی نرس انھیں قتل کرنے کی کوشش کر رہی ہے۔
لیکن کچھ تجربات نے انھیں سکون بھی دیا۔ ایک لمحے میں وہ سوئٹزرلینڈ پہنچ گئے جہاں انھیں برف سے ڈھکی ہوئی چوٹیاں دکھائی دے رہی تھیں۔
ان کی بینائی تو واپس لوٹ آئی لیکن ڈاکٹروں کو معلوم ہوا کہ اس کی وجہ دماغی چوٹ ہے۔ اسی طرح ان کی یادداشت بھی متاثر ہوئی۔
گھر واپس لوٹنے کے بعد ہی پیٹرک کو مکمل طور پر اپنی بدلی ہوئی زندگی کا اندازہ ہونا شروع ہوا۔
،تصویر کا ذریعہPatrick Charnley
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
تھکاوٹ کی وجہ سے انھیں اپنی توانائی سوچ سمجھ کر صرف کرنی پڑتی تھی۔ وہ کہتے ہیں کہ ’میں پھر کبھی تازہ دم نہیں اٹھا، ہر صبح تھکا ہوا ہی جاگتا ہوں اور دن گزرنے کے ساتھ ساتھ یہ کیفیت اور بری ہوتی جاتی ہے۔‘
پیٹرک کو یہ بھی احساس ہوا کہ اب انھیں ’کسی چیز کی پرواہ یا فکر نہیں رہی‘۔ یہ ڈپریشن نہیں تھا بلکہ ایک ایسی کیفیت تھی جس میں پیٹرک کو محسوس ہوتا تھا کہ وہ وقت کے ساتھ تیر رہے ہیں اور ’ان کے پیروں کے نیچے زمین نہیں ہے۔‘
دوا اور دیگر طریقوں سے انھیں کسی حد تک مدد ملی اور ایک ماہر نے تجویز کیا کہ وہ اس زندگی پر افسوس کا اظہار کریں جو وہ کھو چکے تھے۔
پیٹرک کو اپنی اہلیہ اور بچوں کے لیے افسوس ہوتا ہے لیکن وہ کہتے ہیں کہ ’میں ایسے جی رہا ہوں جیسے میں بہت زیادہ بوڑھا ہو چکا ہوں۔‘
لیکن اس سب کے باوجود پیٹرک اس زندگی کو ترجیح دیتے ہیں۔ اب وہ ایک مصنف ہیں اور کہتے ہیں کہ زندگی کا لطف حاصل کرنے کے لیے ان کے پاس وقت ہوتا ہے۔
’میں ایک سست رفتار زندگی جی رہا ہوں، اپنی مرضی سے نہیں بلکہ اس لیے کیوں کہ مجھے ایسا ہی کرنا ہے۔ لیکن میں اس کے لیے شکرگزار ہوں کیوں کہ مجھے چیزوں کی خوبصورتی پہلے کے مقابلے میں زیادہ نظر آتی ہے۔‘
ان کا اپنے خاندان سے تعلق بھی بہتر ہوا ہے۔ وہ اپنی حالت پر ان کے ساتھ بات کرتے ہوئے مزاح بھی کر لیتے ہیں۔ وہ کہتے ہیں کہ ’جو ہوا اس کی وجہ سے ہمارا تعلق گہرا ہوا ہے۔‘

[17]
انگلینڈ میں کیپیٹل ون فٹبال کپ میں لیورپول نے ریکارڈ پینلٹی شوٹ آؤٹ میں مڈلزبرو کو 13 کے مقابلے 14 گول سے ہرا دیا ہے۔
واضح رہے کہ دونوں ٹیموں کے درمیان میچ دو دو گول کی برابری پر ختم ہو گیا تھا جس کے بعد 30 پنالٹی شوٹ آؤٹس لگائی گئیں۔
آخر میں مڈلزبرو کے کھلاڑی البرٹ ایڈوما گول کرنے میں ناکام رہے اور اس کے سبب لیورپول چوتھے راؤنڈ میں پہنچ گیا۔
لیورپول نے اپنا پہلا میچ کھیلنے والے جارڈن روسیٹر کے گول کی بدولت سبقت حاصل کر لی تھی لیکن بورو کے ایڈم ریچ نے ہیڈر کے ذریعےگول کر کے اسے برابر کر دیا۔
اضافی منٹ کے کھیل میں ایک بار پھر لیورپول نے برتری حاصل کر لی لیکن پیٹرک بامفورڈ کی پینلٹی نے میچ کو شوٹ آؤٹ مرحلے میں پہنچا دیا۔
اس کے بعد اصل ڈراما شروع ہوا جس نے انگلش پروفیشنل فٹبال کی تاریخ میں ایک نیا ریکارڈ قائم کیا۔
سائمن مینولیٹ نے مڈلزبرو کی جانب سے پہلی پینلٹی کو روک دیا تھا لیکن رحیم سٹرلنگ نے پانچویں پینلٹی مس کر کے کھیل کو ’سڈن ڈیتھ‘ مرحلے میں پہنچا دیا۔
حیرت انگیز طور پر اس کے بعد لی جانے والی بیس پینلٹیز پرگول ہوئے اور دونوں ٹیموں کے گول کیپروں سمیت سارے کھلاڑیوں نے گول کیے۔
لیکن جب مڈلزبرو کے اڈوما کی کک گول سے باہر چلی گئی تو لیورپول نے اپنی جیت کا جشن منانا شروع کر دیا۔
اس سے پہلے آرسنل اور روہدرم کے درمیان ليگ کپ میں پینلٹی شوٹ آؤٹ کا نتیجہ 8-9 تھا اور یہ ریکارڈ سنہ 2004 میں قائم ہوا تھا، جبکہ ایف اے کپ میں میک کلیسفیلڈ نے فارسٹ گرین کو نومبر سنہ 2011 میں شوٹ آؤٹ میں 10-11 سے شکست دی تھی۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[18]
خود ساختہ دولت اسلامیہ کے مرکزی ترجمان نے کہا ہے کہ ان کے جنگجو درحقیقت عراق و شام میں امریکی فوجیوں کا زمینی جنگ میں خیر مقدم کریں گے۔
شام میں پیدا ہونے والے دولت اسلامیہ کے ترجمان نے اپنا نام شیخ ابو محمد العدنانی رکھ رکھا ہے۔ انھوں نے 42 منٹ کے ایک آڈیو پیغام میں امریکہ کے فضائی حملے اور دولت اسلامیہ کے خلاف بین الاقوامی محاذ بنانے کے اقدام کا مذاق اڑایا ہے۔
امریکی صدر براک اوباما کو مخاطب کرتے ہوئے ترجمان نے کہا: ’اپنی اس مہم میں کیا آپ صرف اتنا ہی کرنے کی صلاحیت رکھتے ہیں؟ کیا امریکہ اور ان کے سارے حلیف۔۔۔زمین پر اترنے کے قابل نہیں؟‘
مشرق وسطیٰ میں دولت اسلامیہ کے خلاف امریکی سربراہی والے مہم کے متعلق مختلف حوالوں سے دو باتیں واضح طور پر سامنے آتی ہیں۔
امریکی اور فرانسیسی فضائی حملے دولت اسلامیہ کو حقیقی نقصانات پہنچا رہے ہیں جبکہ اس کے پاس اس کا کوئی موثر جواب نہیں ہے اور کئی وجوہات کے تحت یہ امریکی فوج کو زمینی جنگ میں شامل کرنا چاہتی ہے۔
لندن میں انٹرنیشنل سنٹر فار دا سٹڈی آف ریڈیکلائزیشن کے ڈائرکٹر ڈاکٹر پیٹر نیومین نے تبصرہ کیا کہ ’انھیں مغرب کے ساتھ جنگ کا مستقل درد ہے۔‘
انھوں نے کہا: ’(مغربی مغویوں کے) قتل کی ویڈیو ضرورت سے زیادہ ردعمل کے چارے کے طور پر تھی۔ جوں ہی زمین پر مغربی فوجی اتریں گے وہیں مغرب بمقابلہ اسلام والا پرانا قصہ شروع ہو جائے گا اور وہ یہ دعویٰ کر سکیں گے کہ وہ قبضے کے خلاف لڑ رہے ہیں۔ وہ ہمیں وہاں کھینچنے کی کوشش کر رہے ہیں۔‘
جون کے مہینے میں بجلی کی سی تیزی کے ساتھ شمالی اور مغربی عراق میں پیش رفت کرنے کے بعد دولت اسلامیہ نے شہر در شہر قبضہ کرتے ہوئے عراق کے دوسرے سب سے اہم شہر موصل اوراس کے اہم ترین ڈیم پر قبضہ کر لیا اور کرد دارالحکومت اربیل پر بھی قبضے کے خطرے منڈلانے لگے۔
End of سب سے زیادہ پڑھی جانے والی
لیکن اس کے بعد کرد فوج کی حمایت میں امریکی فضائی حملوں نے دولت اسلامیہ کے جنگجوؤں کی پیش قدمی کو کئی جگہوں پر روک دیا اور انھیں موصل ڈیم اور ديگر کئی شہروں سے نکال دیا۔
گذشتہ ہفتے فرانسیسی فوج فضائی حملوں میں شامل ہوگئی اور وہ متحدہ عرب امارت سے حملے کر رہی ہے۔ آسٹریلیا بھی سوپر ہارنٹ حملہ آور طیارے روانہ کر رہا ہے اور برطانیہ ابھی اس بات پر غور کر رہا ہے کہ آیا وہ جنگ میں شامل ہو یا نہیں۔
برطانیہ سمیت متعدد ممالک دولت اسلامیہ کے خلاف برسر پیکار افواج کو اسلحہ فراہم کر رہے ہیں۔
لیکن دولت اسلامیہ کے ترجمان نے اپنی تقریر میں اس پر حقارت کا اظہار کرتے ہوئے امریکہ کو متنبہ کیا ہے کہ اس نے عراقی فوج کو بھیجے جانے والے بہت سارے جدید امریکی ہتھیاروں پر قبضہ کر لیا ہے۔
پیغام میں کہا گیا ہے: ’اپنے ایجنٹ اور کتوں کو اسلحہ اور جنگی سازوسامان بھیجتے رہو۔۔۔ انھیں کثیر تعداد میں بھیجو کیونکہ یہ آخر میں مال غنیمت کے طور پر ہمارے ہاتھ آئیں گے۔ اپنی بکتر بند گاڑیوں، مشینوں، ہتھیاروں اور سازو سامان کو دیکھو۔ یہ ہمارے ہاتھ میں ہیں۔ اللہ نے یہ ہمیں عطا کیا ہے۔ اور ہم اسی سے تم سے لڑتے ہیں۔‘
چونکہ کمزور عراقی فوج کو دولت اسلامیہ کے جنگجوؤں کے خلاف لڑنے کے قابل نہیں سمجھا جا رہا اس لیے سنہ 2011 میں عراق سے واپسی کے بعد امریکی فوج پھر سے عراق میں داخل ہو سکتی ہے۔

[19]
انتباہ: اس کہانی میں بعض مواد حساس اور توہین آمیز ہو سکتا ہے
سنہ 2023 کی ایک رات ایرک ایک سوشل میڈیا چینل پر سکرول کر رہے تھے جہاں وہ باقاعدگی سے پورن دیکھتے تھے۔ ویڈیو کے چند سیکنڈ بعد وہ اپنی جگہ ساکت رہ گئے۔
انھیں احساس ہوا کہ جس جوڑے کو وہ دیکھ رہے تھے۔۔ کمرے میں داخل ہو کر بیگ رکھنا اور بعد میں سیکس کرنا، یہ تو وہ خود اور ان کی گرل فرینڈ تھے۔
تین ہفتے پہلے وہ جنوبی چین کے شینزین کے ایک ہوٹل میں رات گزار چکے تھے، اس بات سے بے خبر کہ وہ اکیلے نہیں ہیں۔
ان کے نجی لمحات ہوٹل کے کمرے میں چھپے ہوئے کیمرے میں قید کیے گئے تھے اور یہ فوٹیج ہزاروں اجنبیوں کو دی گئی تھی جو اس چینل پر لاگ ان ہوئے تھے۔۔۔ ایرک خود بھی اسی چینل پر فحش مواد دیکھتے تھے۔
ایرک ( تبدیل شدہ نام) اب صرف چین کے جاسوس کیمروں کی فحش انڈسٹری کے صارف نہیں رہے بلکہ ان کے ہاتھوں ایک متاثرہ شخص تھے۔
چین میں کم از کم ایک دہائی سے جاسوس کیمروں کا فحش مواد موجود ہے، حالانکہ ملک میں فحش مواد بنانا اور تقسیم کرنا غیر قانونی ہے۔
لیکن پچھلے چند سالوں میں یہ مسئلہ سوشل میڈیا پر ایک باقاعدہ موضوع بن گیا ہے، جہاں لوگ خاص طور پر خواتین کسی جگہ پر موجود پنسل کے ربڑ کے سائز جتنے چھوٹے کیمروں کو پہچاننے اور شناخت کرنے سے متعلق مشورے دے رہی ہیں۔
End of سب سے زیادہ پڑھی جانے والی
کچھ لوگوں نے تو ہوٹل کے کمروں کے اندر خیمے بھی لگا دیے تاکہ فلمائے جانے سے بچ سکیں۔
گشتہ اپریل میں حکومت کے نئے ضوابط نے اس وبا کو روکنے کی کوشش کی۔ ہوٹل مالکان کے لیے باقاعدگی سے چھپے ہوئے کیمروں کی جانچ کرنا لازمی قرار دیا گیا۔ لیکن ہوٹل کے کمرے کی پرائیویسی میں خفیہ طور پر فلمائے جانے کا خطرہ ختم نہیں ہوا۔
بی بی سی ورلڈ سروس  کو معلوم ہوا ہے کہ حالیہ عرصے میں ہزاروں جاسوس کیمروں کی ویڈیوز ہوٹل کے کمروں میں فلمائی گئیں اور متعدد سائٹس پر فحش مواد کے طور پر فروخت کی گئی ہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
زیادہ تر مواد میسجنگ اور سوشل میڈیا ایپ ٹیلیگرام پر مشتہر کیا جاتا ہے۔
اٹھارہ ماہ کے دوران، میں نے ٹیلیگرام پر چھ مختلف ویب سائٹس اور ایپس دریافت کیں۔ دونوں کا دعویٰ ہے کہ وہ 180 سے زائد ہوٹل کے کمروں میں جاسوسی کیمرے چلاتے ہیں جو نہ صرف ہوٹل کے مہمانوں کی سرگرمیوں کو ریکارڈ کر رہے تھے بلکہ انھیں لائیو سٹریمنگ بھی کر رہے تھے۔
میں نے ان ویب سائٹس میں سے ایک کو سات ماہ تک باقاعدگی سے مانیٹر کیا اور 54 مختلف کیمروں سے ریکارڈ شدہ مواد پایا، جن میں سے تقریبا آدھے ہمہ وقت فعال تھے۔
اس کا مطلب ہے کہ بی بی سی کے اندازے کے مطابق، اس عرصے میں ہزاروں مہمانوں کی فلمبندی کی جا سکتی ہے۔ زیادہ تر لوگ یہ نہیں جانتے کہ انھیں کیمرے میں ریکارڈ کیا گیا ہے۔
ایرک، جو ہانگ کانگ سے ہیں، انھوں نے نوجوانی میں خفیہ طور پر بنائی گئی ویڈیوز دیکھنا شروع کیں، اور انھیں یہ بات پسند آئی کہ یہ فوٹیج کتنا ’حقیقی‘ محسوس ہوتا تھا۔
ایرک اب اپنی تیس کی دہائی میں ہیں۔ وہ کہتے ہیں ’جو چیز مجھے اپنی طرف کھینچتی ہے وہ یہ ہے کہ لوگ نہیں جانتے کہ انھیں فلمایا جا رہا ہے۔ میرا خیال ہے کہ روایتی پورن بہت مصنوعی محسوس ہوتا ہے۔‘
لیکن جب انھیں اپنی اور اپنی گرل فرینڈ ایملی کی ویڈیو ملی، تو انھوں نے محسوس کیا کہ سپلائی چین کے دوسرے سرے پر ہونا کیسا لگتا ہے۔۔۔ اور اب انھیں اس مواد میں کوئی لطف یا خوشی محسوس نہیں ہوتی۔
جب انھوں نے ایملی کو بتایا کہ ان کے ہوٹل میں قیام کو فلمایا گیا ہے اور ایک گھنٹے کے کلپ میں ایڈٹ کیا گیا ہے اور ٹیلیگرام پر اپلوڈ کیا گیا ہے، تو ایملی نے سوچا کہ وہ مذاق کر رہے ہیں۔
لیکن پھر انھوں نے خود فوٹیج دیکھی اور شرمندہ ہو گئیں۔ ایملی کو ڈر تھا کہ یہ کلپ ان کے ساتھیوں اور خاندان والوں نے دیکھ لیا ہوگا۔ جوڑے نے ہفتوں تک ایک دوسرے سے بات نہیں کی۔
تو یہ صنعت جو بے خبر جوڑوں کے قریبی سیکس تعلقات کو پُر تجسس گاہکوں کے لیے استعمال کرتی ہے دراصل کیسے کام کرتی ہے، اور اس کے پیچھے کون ہے؟
ان خفیہ کیمروں سے بنائی گئی فحش ویڈیوز کے سب سے مشہور تاجروں میں سے ایک جس سے میں ملا، وہ ایک ایجنٹ تھا جسے ’اے کے اے‘ کے نام سے جانا جاتا تھا۔
صارف بن کر میں نے ان کی پروموٹ کردہ لائیو سٹریمنگ ویب سائٹس میں سے ایک تک رسائی کے لیے ماہانہ فیس65 ڈالر ادائیگی کی۔ لاگ ان ہونے کے بعد، میرے پاس پانچ مختلف فلمبندی فیڈز میں سے انتخاب کرنے کا آپشن تھا، ہر ایک میں کئی ہوٹل کے کمرے دکھائے جاتے تھے۔
جب کوئی مہمان کمرہ کھولنے کے لیے اپنا کی کارڈ ڈال کر کمرے میں بجلی کی سپلائی شروع کرتا تو یہ ویڈیو فورا نظر آنے لگتی۔ لائیو سٹریمز کو ری وائنڈ کرنا اور آرکائیو شدہ کلپس ڈاؤن لوڈ کرنا بھی ممکن تھا۔
ٹیلیگرام پر جو چین میں ممنوع ہے لیکن عام طور پر غیر قانونی سرگرمیوں کے لیے استعمال ہوتا ہے، اے کے اے نے اس پر ان لائیو سٹریمز کی تشہیر کی۔
ہماری تحقیقات کے دوران ایک ٹیلیگرام چینل کے دس ہزار تک ممبرز تھے۔
ان کے ایڈیٹ شدہ لائیو سٹریم کلپس کی لائبریریاں ٹیلیگرام پر بھی ایک مقررہ فیس پر دستیاب ہیں۔ میں نے آرکائیو میں چھ ہزار سے زیادہ ویڈیوز دیکھی، جو 2017  سے شروع ہو رہی ہیں۔
اے کے اے کے سبسکرائبرز، ٹیلیگرام کے چینل فنکشن میں تبصرے کرتے ہیں، جب وہ ہوٹل کے بے خبر مہمانوں کو دیکھتے ہیں ان کی شکل و صورت کا جائزہ لیتے ہیں، ان کی بات چیت کے بارے میں گپ شپ کرتے ہیں، اور ان کی جنسی کارکردگی کا جائزہ لیتے ہیں۔
جب جوڑا جنسی تعلق شروع کرتا ہے تو وہ جشن مناتے ہیں اور اگر وہ لائٹس بند کر دیتے ہیں تو شکایت کرتے ہیں۔ خواتین کو اکثر ’بدکردار‘، ’طوائف‘ اور دیگر نازیبا القابات سے پکارا جاتا ہے۔
ہم نے چین کے وسطی علاقے ژینگژو کے ایک ہوٹل کے کمرے تک جاسوس کیمروں میں سے ایک کا سراغ لگایا، جس میں ہم نے سبسکرائبرز، سوشل میڈیا صارفین اور اپنی تحقیق سے کئی سراغ اکٹھے کیے۔
وہاں موجود محققین کمرے تک رسائی حاصل کرنے میں کامیاب ہوئے اور انھوں نے دیکھا کہ کیمرہ لینس جو بستر کی طرف تھا دیوار کے وینٹیلیشن یونٹ میں چھپا ہوا تھا اور بجلی کی فراہمی کے نظام سے جڑا ہوا تھا۔
ایک خفیہ کیمرا ڈٹیکٹر، جو آن لائن ہوٹل کے مہمانوں کے لیے ’ضروری چیز‘ کے طور پر وسیع پیمانے پر فروخت ہوتا ہے، نے اس نے بھی کوئی انتباہ نہیں دیا کہ ان پر نظر رکھی جا رہی تھی۔
ٹیم نے خفیہ کیمرہ غیر فعال کر دیا اور یہ خبر تیزی سے ٹیلیگرام پر پھیل گئی۔
ایک سبسکرائبر نے اے کے زیر انتظام مرکزی چینل پر لکھا: ’ژونگ ہوا‘ نامی کیمرہ ہٹا دیا گیا ہے۔
اے کے اے نے کمنٹ کیا کہ ’یہ بہت افسوس کی بات ہے، اس کمرے میں آواز کا معیار سب سے بہترین ہے۔‘
لیکن یہ شکایات خوشی میں بدل گئیں جب چند گھنٹوں کے اندر، اے کے اے نے پوسٹ کیا کہ ایک دوسرے ہوٹل میں ایک نیا کیمرہ فعال کر دیا گیا ہے۔
اے کے اے نے اپنے سبسکرائبرز سے کہا ’یہ ہے ہمارے لائیو سٹریمنگ پلیٹ فارم کی رفتار‘۔۔۔ ’شاندار ہے نا؟‘
ہماری 18 ماہ کی تحقیقات کے دوران ہم نے اے کے اے جیسے تقریباً بارہ ایجنٹس کی شناخت کی۔
سبسکرائبرز کے ساتھ ان کی گفتگو سے واضح ہوتا تھا کہ وہ سپلائی چین کے اوپر والوں کے لیے کام کر رہے ہیں، جنھیں وہ ’کیمرہ مالکان‘ کہتے تھے۔
ایجنٹس کے تبصروں کے مطابق انھی لوگوں نے جاسوس کیمروں کو نصب کرنے کاک انتظام کیا اور لائیو سٹریمنگ پلیٹ فارمز کا انتظام کیا۔
ہماری اے کے اے کے ساتھ براہِ راست پیغام رسانی کے دوران، اس نے غلطی سے ایک سکرین شاٹ شیئر کر دیا جس میں ایک شخص کا پیغام تھا، جسے اس نے ’کیمرے کا مالک‘ کہا، اور پروفائل نام ’برادر چن‘ تھا۔
اے کے اے نے فورا پیغام ڈیلیٹ کر دیا اور اس پر بات کرنے سے انکار کر دیا لیکن ہم نے براہ راست ’برادر چن‘ سے رابطہ کیا۔
ہمارے ثبوت کے باوجود کہ انھوں نے لائیو سٹریمنگ ویب سائٹ اے کے اے کو فراہم کی، برادر چن نے دعویٰ کیا کہ وہ صرف ایک سیلز ایجنٹ ہے، حالانکہ وہ تسلیم کرتے ہیں کہ سپلائی چین صرف ان جیسے لوگوں تک محدود نہیں ہے۔
جو بات واضح ہے وہ یہ کہ اس کاروبار میں بھاری رقوم کمائی جا رہی ہیں۔ چینل کی ممبرشپ اور سبسکرپشن فیس کی بنیاد پر، بی بی سی کے اندازے کے مطابق اے کے اے نے گذشتہ اپریل سے اب تک کم از کم 22 ہزار ڈالر کمائے ہیں۔
چین کے بیورو آف سٹیٹسٹکس کے مطابق گذشتہ سال چین میں اوسط سالانہ آمدنی 6200 ڈالر تھی۔
چین میں جاسوس کیمروں کی فروخت اور استعمال پر سخت قواعد ہیں، لیکن ہمیں ملک کی سب سے بڑی الیکٹرانکس مارکیٹ ہواقیانگبی میں خریدنا نسبتا آسان لگا۔
عدالتوں میں جاسوس کیمروں سے پورن بنانے کے الزام میں کتنے افراد پیش کیے گئے ہیں، درست اعداد و شمار تلاش کرنا زیادہ مشکل ہے۔ چین کے حکام نے حالیہ برسوں میں قانونی مقدمات کی تفصیلات بہت کم شیئر کی ہیں، لیکن جو مقدمات ہمیں ملے وہ شمال میں جیلن صوبے سے لے کر جنوب کے دور گوانگڈونگ تک۔۔۔ پورے چین میں پھیلے ہوئے تھے۔
بلیو لی، ہانگ کانگ میں قائم ایک این جی او رین للی سے تعلق رکھتی ہیں، جو متاثرین کو انٹرنیٹ سے خفیہ طور پر فلمائی گئی واضح فوٹیج ہٹانے میں مدد دیتی ہیں۔ ان کا کہنا ہے کہ ان کے گروپ کی خدمات کی طلب بڑھ رہی ہے لیکن یہ کام مزید مشکل ثابت ہو رہا ہے۔
وہ کہتی ہیں کہ ٹیلیگرام رین للی کی ہٹانے کی درخواستوں کا کبھی جواب نہیں دیتا، جس کی وجہ سے انھیں گروپ ایڈمنسٹریٹرز سے رابطہ کرنا پڑتا ہے، یعنی وہی لوگ جو جاسوس کیمروں کا فحش مواد بیچتے یا شیئر کرتے ہیں۔۔۔ اور وہ کم ہی جواب دیتے ہیں۔
لی کہتی ہیں ’ہم سمجھتے ہیں کہ ٹیک کمپنیاں ان مسائل کو حل کرنے کی ذمہ دار ہیں۔ کیونکہ یہ کمپنیاں غیر جانبدار پلیٹ فارم نہیں ہوتیں؛ ان کی پالیسیاں یہ طے کرتی ہیں کہ مواد کس طرح پھیلایا جائے گا۔‘
بی بی سی نے خود بھی ٹیلیگرام کو اس کے رپورٹ فیچر کے ذریعے آگاہ کیا کہ اے کے اے اور برادر چن اور ان کے زیرِ انتظام گروپس، اس کے پلیٹ فارم پر خفیہ کیمروں سے بنائی گئی فحش ویڈیوز شیئر کر رہے ہیں، لیکن ٹیلیگرام نے نہ تو کوئی جواب دیا اور نہ ہی کوئی کارروائی کی۔
10 دن بعد، بی بی سی کی مکمل تحقیقات کے نتائج کے ساتھ دوبارہ رابطہ کیا گیا۔ ٹیلیگرام نے ہمیں بتایا: ’غیر رضامندانہ طور پر بنایا گیا فحش مواد شیئر کرنا ٹیلیگرام کی شرائط کے تحت واضح طور پر ممنوع ہے‘ اور ’یہ فعال طور پر نگرانی کرتا ہے۔۔۔ اور روزانہ لاکھوں ایسے مواد کے ٹکڑوں کو ہٹانے کے لیے (نامناسب مواد کی) رپورٹس قبول کرتا ہے۔‘
ہم نے باضابطہ طور پر برادر چن اور اے کے اے کو بتایا کہ وہ ہوٹل کے بے خبر مہمانوں کا استحصال کر کے منافع کما رہے تھے۔
انھوں نے جواب نہیں دیا لیکن چند گھنٹوں بعد وہ ٹیلیگرام اکاؤنٹس جن سے وہ مواد کی تشہیر کرتے تھے، حذف ہو چکے تھے۔
تاہم وہ ویب سائٹ جس تک اے کے اے  نے مجھے رسائی دی اب بھی ہوٹل کے مہمانوں کی لائیو سٹریمنگ کر رہی ہے۔
ایرک اور ایملی اپنے تجربے کی وجہ سے صدمے میں ہیں۔ وہ ہمیشہ عوامی مقامات پر ٹوپیاں پہنتے ہیں تاکہ پہچانے نہ جائیں اور اب وہ ہوٹلوں میں قیام سے گریز کرتے ہیں۔
وہ کہتے ہیں کہ ایرک اب ان ٹیلیگرام چینلز کو پورن دیکھنے کے لیے استعمال نہیں کرتے لیکن پھر بھی کبھی کبھار چیک کرتے ہیں۔۔۔ ڈرتے ہیں کہ کلپ دوبارہ سامنے آ سکتا ہے۔
اضافی رپورٹنگ: کیٹ براؤن، بریجٹ ونگ اور مینگیو ڈونگ

[20]
امریکہ کے تفتیشی ادارے ایف بی آئی کی طرف سے کیے گئے ایک مطالعے کے مطابق امریکہ میں حالیہ سالوں میں عام لوگوں پر فائرنگ کے واقعات میں مرنے اور زخمی ہونے والے افراد کی تعداد میں تیزی سے اضافہ ہوا ہے۔
مطالعے میں یہ بات سامنے آئی ہے کہ سنہ 2000 سے سنہ 2013 تک ’ایکٹیو شوٹرز‘ یا متحرک حملہ آوروں کی طرف سے فائرنگ کے 160 واقعات میں 480 افراد ہلاک اور 557 زخمی ہوئے۔
ان میں دو تہائی واقعات پولیس کے جائے وقوعہ پر پہنچنے سے پہلے ہی ختم ہو گئے، تاہم فائرنگ کا ایک واقعہ اس وقت ختم ہوا جب ایک عام شہری نے جوابی فائر کی۔
کنیٹی کٹ کے سینڈی ہک ہائی سکول میں سنہ 2012 میں شوٹنگ کا واقعہ اس مطالعے کی وجہ بنا۔
امریکی صدر براک اوباما نے جو اسلحے پر سخت کنٹرول کے حامی ہیں، سنہ 2013 میں ایک قانون پر دستخط کیے تھے جس کے تحت امریکی محکمۂ انصاف کو عوامی مقامات پر شوٹنگ کے واقعات کی تحقیقات کرنا لازمی ہے۔
سینڈی ہک سکول میں 20 بچوں اورچھ اہلکاروں کی ہلاکت کے تناظر میں صدر اوباما کی طرف سے اسلحے پر کنٹرول کے لیے پیش کی گئی دیگر تجاویز ناکام ہو گئی تھیں کیونکہ انھیں طاقتور گن لابی سے منسلک سینیٹروں اور کانگریس ارکان نے مسدود کر دیا تھا۔
ایف بی آئی کے مطالعے میں یہ بات سامنے آئی ہے کہ دو کے علاوہ شوٹنگ کے تمام واقعات میں ایک ہی فرد ملوث تھا اور صرف چھ واقعات میں ’متحرک حملہ آور‘ خاتون تھی۔
فائرنگ کے ان واقعات میں سے 70 فیصد کاروباری مقامات یا سکولوں میں رونما ہوئے۔
End of سب سے زیادہ پڑھی جانے والی
زیرِ مطالعہ پہلے سات سال کے دوران سالانہ ’متحرک حملہ آور‘ شوٹنگ کے واقعات چھ تھے۔ یہ اوسط آخری سات سالوں کے دوران سالانہ 16 تک پہنچ گئی۔
ان واقعات میں زیرِ مطالعہ پہلے سال کے مقابلے میں آخری سات سال کے دوران اوسط ہلاکتوں کی تعداد میں بھی اضافہ ہوا اور صرف سنہ 2012 میں ایسے واقعات میں 90 افراد ہلاک ہوئے۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[21]
تقریباً 20 سال بعد پاکستان کے صوبہ پنجاب کے شہر لاہور میں بسنت کی واپسی پر جشن کا ماحول ہے۔ جہاں ایک طرف صوبے میں تعطیل کا اعلان کیا گیا اور شہر کے مختلف مقامات کو سجایا گیا تو وہیں بازاروں میں پتنگ، ڈور اور دیگر اشیا کی خریداری کے لیے لوگوں کی قطاریں لگ گئیں۔
آخری بار پنجاب میں سنہ 2007 میں بسنت منائی گئی مگر پھر تیز دھار ڈور سمیت پتنگ بازی سے جڑے خطرات کے باعث اس پر لگنے والی پابندی کے بعد نوجوانوں کی ایک پوری نسل بسنت کے تہوار سے محروم رہی۔
مگر اس بار پنجاب حکومت نے بسنت کو محفوظ بنانے کے لیے کئی قواعد و ضوابط جاری کیے اور فی الحال صرف لاہور میں بسنت منانے کی اجازت دی گئی لیکن پتنگ کے سائز سے لے کر ڈور تک، سبھی معاملات پر سختی کی گئی ہے جبکہ بسنت کے دنوں میں موٹر سائیکل سواروں کے لیے بائیکس پر حفاظتی راڈ نصب کرنا لازم ہے۔
پنجاب میں جہاں ایک طرف بسنت نے لوگوں کے چہروں پر مسکراہٹ بکھیری تو وہیں دوسری جانب اس تہوار نے معاشی طور پر کئی خاندانوں کو فائدہ پہنچایا۔
حکومتی اعداد و شمار کے مطابق لاہور شہر میں پہلے دو دن میں پچاس کروڑ روپے سے زیادہ مالیت کی صرف ڈوریں اور پتنگیں فروخت ہوئی ہیں جبکہ بسنت کے دنوں میں اس تہوار سے جڑی دیگر انڈسٹری کو معاشی اعتبار سے خاصا فائدہ پہنچا، جس سے تقریباً ایک ارب سے زائد کا کاروبار اب تک ہو چکا ہے۔
ماہرین اور حکومتی اندازے کے مطابق یہ اعدادوشمار تقریبا تین ارب روپے سے تجاوز کریں گے۔ یاد رہے کہ بسنت کا یہ تہوار اس وقت صرف لاہور شہر میں منایا جا رہا ہے۔
65 سالہ شبیر احمد ڈور بنانے کے ماہر ہیں تاہم گزشتہ بیس سال میں پتنگ بازی  پر پابندی لگنے کے بعد انھوں نے یہ کام نہیں کیا۔
اب وہ کہتے ہیں کہ ’میں بیس سال بد حالی اور غربت کا شکار رہا ہوں۔ بسنت کا واپس کُھلنا میرے لیے ایسے ہے جیسے عید ہو۔ اب خوشحالی آئے گی۔‘
End of سب سے زیادہ پڑھی جانے والی
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
شبیر احمد جیسے سینکڑوں خاندان ہیں جو پتنگ اور ڈوریں بنانے کے کاروبار سے منسلک تھے۔
معاشی ماہرین کے مطابق ماضی میں بسنت اور اس سے وابسطہ انڈسٹری کا کروڑوں روپے کا کاروبار تھا۔ جیسا کہ پنجاب میں آخری بسنت سال 2004 کی تھی جس میں 22 کروڑ روپے کی پتنگیں اور ڈوریں فروخت ہوئی تھیں۔
محمد نواز نے بارہ سال کی عمر میں پتنگ بازی کے لیے استعمال ہونے والی ڈوریں تیار کرنا سیکھی تھیں جس کے بعد انھوں نے تین دہائیوں تک یہی کام کیا۔
محمد نواز نے بی بی سی سے بات کرتے ہوئے بتایا کہ ’انھوں نے متعدد نوکریاں کی اور کاروبار کرنے کی کوشش کی لیکن انھیں اس میں کامیابی نہیں مل سکی۔‘
نواز جیسے سینکڑوں ایسے کاریگر ہیں جو یہ چاہتے ہیں کہ اس کام کو صرف بسنت تک محدود نہ کیا جائے۔
نواز نے اپنی اس خواہش کا اظہار کرتے ہوئے کہا کہ ’ویسے تو میں اسی بات سے بہت خوش ہوں کہ کم از کم وہ کام دوبارہ شروع ہوا، جس کا ماہر ہوں لیکن میں چاہتا ہوں کہ حکومت اس کام کو سارے سال کے لیے کھول دے تاکہ ہم معاشی بد حالی سے نکل سکیں۔‘
محمد نواز کے ساتھ موجود دیگر کاریگروں نے بھی بی بی سی کو بتایا کہ ان کے کئی دوست اور اچھے کاریگر تو اس دنیا سے ہی چلے گئے ہیں۔
فاروق علی نے کہا کہ ’میرے کئی ایسے جاننے والے تھے جو وفات پا گئے۔ جب یہ کام کرتے تھے تو پورا سال ان کا کام ختم نہیں ہوتا تھا۔ مجھے یاد ہے کہ پورا سال تو ہم کام کرتے ہی تھے لیکن جب بسنت ہوتی تھی تو ہماری انڈسٹری کے کئی لوگ بسنت کے دنوں میں کمانے والے پیسوں سے اپنا گھر بناتے تھے، اپنی بیٹیوں کی شادیاں کرتے تھے، اپنا علاج کرواتے تھے لیکن جب اس کام پر پابندی لگی تو معاشی طور پر انھیں اتنی مشکالات کا سامنا کرنا پڑا کہ وہ برداشت نہیں کر سکے اور اس دنیا سے چلے گئے۔‘
انھوں نے مزید کہا کہ ’مجھے یاد ہے کہ جب ہمارے گھروں میں کوئی رشتہ آتا تھا اور شادی کی بات ہوتی تو ہم تاریخیں بھی بسنت گزرنے کے بعد کی رکھتے تھے۔‘
پاکستان اور انڈیا کا پنجاب تاریخی طور پر اپنے صدیوں پرانے بسنت کے تہوار کے لیے جانا جاتا ہے، جو موسمِ بہار کی آمد اور زرعی پیداوار کے جشن کے طور پر منایا جاتا ہے۔
بسنت سنسکرت زبان کا لفظ ہے جس کے معنی ’بہار‘ کے ہیں۔ پنجاب، جو دو حصوں میں انڈیا اور پاکستان کے درمیان تقسیم ہے، اپنی زرخیز زمین اور ثقافتی ورثے کے سبب بھی مشہور ہے۔
مؤرخین کے مطابق بسنت کا تہوار بھی اسی ثقافت کی عکاسی ہے، جس میں رنگ برنگی پتنگیں اڑانا، کھانا پینا اور مل بیٹھ کر جشن منانا شامل ہے۔ یہ تہوار صدیوں سے روایتی طور پر بسنت کے نام سے ہی منایا جاتا رہا ہے۔
بی بی سی سے بات کرتے ہوئے لاہور سے تعلق رکھنے والے سوشلسٹ میاں یوسف صلاح الدین نے بتایا کہ بسنت کا تہوار عرصہ دراز سے منایا جاتا تھا اور نہ تو انتظامیہ کو اس کے انتظامی معاملات میں مشکلات پیش آتی تھیں اور نہ ہی جانیں جاتی تھیں۔
’بسنت کو اصل عروج اس وقت ملا جب نائٹ بسنت شروع ہوئی۔ اس سے پہلے انتظامیہ رات کو آسمان میں روشنی والی لال ٹین چھوڑا کرتی تھی، جس سے لوگوں کو پتا چل جاتا تھا کہ کل صبح بسنت منائی جائے گی۔ اس کے بعد لوگ فجر کی نماز کے فوراً بعد چھتوں پر چڑھ جاتے تھے اور سارا دن پتنگیں اڑاتے، کھانے بناتے اور کھاتے تھے۔ گھر کی خواتین رنگین کپڑے اور چوڑیاں پہنتی تھیں اور مغرب کے وقت سب نیچے آ جاتے تھے۔‘
انھوں نے کہا کہ اصل خرابی اس وقت شروع ہوئی جب اس تہوار میں کاروباری عناصر نے زیادہ پیسے کمانے کے لیے خونیں ڈوریں بیچنا شروع کیں، جس سے کئی جانیں ضائع ہوئیں۔
ان کے مطابق پابندی کوئی مستقل حل نہیں تھی بلکہ حکومت کو وہ اقدامات پہلے ہی اٹھانے چاہیے تھے جو اب کیے جا رہے ہیں۔
بسنت منانے اور پتنگ بازی پر مکمل پابندی کائٹ فلائنگ ایکٹ 2007 کے تحت لگائی گئی تھی۔ اس سے قبل 2003 میں آخری مرتبہ باضابطہ طور پر بسنت منائی گئی تھی۔
اس بارے میں بی بی سی سے بات کرتے ہوئے اپنے دور کے مشہور پتنگ باز خالد بھٹی نے بتایا کہ پنجاب میں پتنگ بازی صرف بسنت تک محدود نہیں تھی۔
’ہم روزانہ پتنگیں اڑایا کرتے تھے جبکہ ہر اتوار کو لاہور کے منٹو پارک میں مقابلے ہوتے تھے جن میں استادی شاگردی کا نظام تھا۔ بڑے استادوں کو جیتنے پر سوٹ اور مٹھائیاں دی جاتی تھیں جبکہ پگ بھی باندھی جاتی تھی جو پنجاب میں عزت اور شان کی علامت ہے۔‘
1970 اور 80 کی دہائی یاد کرتے ہوئے انھوں نے بتایا کہ ’اس دور میں نہ تو خطرناک ڈور ہوا کرتی تھی اور نہ ہی کوئی فائرنگ ہوتی تھی۔ پتنگ بازی کو ایک کھیل سمجھا جاتا تھا۔ 90 کی دہائی میں کیمیکل اور دھاتی ڈوریں آنا شروع ہوئیں جس کے بعد فائرنگ، ون ویلنگ اور دیگر خطرناک حرکتیں شروع ہو گئیں، جن کے نتیجے میں حادثات اور ہلاکتیں بڑھ گئیں۔‘
انھوں نے کہا کہ ’مجھے وہ دن نہیں بھولتا جس دن بسنت پر باضابطہ طور پر پابندی لگی۔‘
’اسی دن میرا چھوٹا بیٹا پیدا ہوا تھا، اس لیے مجھے تاریخ اچھی طرح یاد ہے۔ 2003 تک بسنت اور پتنگ بازی بھرپور جوش و خروش سے منائی جاتی تھی لیکن اس کے بعد آہستہ آہستہ گڈی ڈور بنانے والوں پر چھاپے پڑنے لگے اور یہ کام ختم ہوتا چلا گیا۔‘
میاں صلاح الدین کہتے ہیں کہ ’یہ انڈسٹری وہ ہے جہاں پیسہ نیچے عام لوگوں تک جاتا ہے۔‘
’ڈوریں اور پتنگیں بنانے والا، جہاں سے کاریگر سامان خریدتا ہے، اس کے بعد بسنت کا تہوار ہوتا ہے تو چوڑیاں بنانے اور بیچنے والی خواتین کو پیسہ جاتا ہے۔ لوگ خصوصی کپڑے بنواتے ہیں۔ پھر آپ کی ہوٹل انڈسٹری۔ ٹرین اور بسسوں کا استعمال ہوتا ہے۔ اس تہوار کے لیے باہر کے ملکوں سے لوگ آتے ہیں اور پیسہ لگاتے ہیں۔ وہاں سے آپ کی معیشت اور سیاحت دونوں کو فروغ ملتا ہے۔ اس لیے میں سمجھتا ہوں کہ حکومت کا فیصلہ درست تھا۔‘
انھوں نے مزید کہا کہ ’پابندی لگانا کسی چیز کا حل نہیں۔ دنیا بھر میں ایسے تہوار ہوتے ہیں اور ان تہواروں کے ساتھ جڑے مسائل کا حل نکالا جاتا ہے نہ کہ ان پر باپندی لگا دی جائے۔‘
’اس مرتبہ حکومت نے درست سمت میں حل نکالنے کی کوشش کی۔ انھوں نے عوام کے پیسے کے ساتھ اپنا پیسہ بھی لگایا تاکہ لوگوں کو خوشی منانے کا موقع مل سکے۔‘
میاں صلاح الدین کا کہنا تھا کہ ’بسنت کا سب سے زیادہ منفی پہلو خونیں ڈوریں ہیں جنھیں بنانے اور خریدنے والے دونوں مجرم ہیں۔ حکومت اس پر سختی کرے تو معاملات بہتر ہو سکتے ہیں۔‘
یاد رہے کہ بسنت کے اس تہوار کے لیے لاکھوں کی تعداد میں لوگوں نے لاہور شہر کا رخ کیا ہے جس کی وجہ سے ہوٹل کے کرایوں میں ہوشربہ اضافہ ہوا۔
یہی نہیں ٹرین، بس اور جہاز کا سفر کر کے آنے والوں کی بھی بہت بڑی تعداد ہے۔ اس وقت کراچی تا لاہور کی جہاز کی ٹکٹ کا کرایہ 80 ہزار تک جا پہنچا ہے۔ اسی طرح ایک اچھے ہوٹل کا کرایہ ایک رات کے لیے ایک لاکھ روپے سے تجاوز کر رہا ہے۔
لیکن عوام کی طرف سے کی جانے والی سب سے بڑی شکایت یہ ہے کہ پتنگ اور ڈوروں کا ریٹ بہٹ زیادہ ہے۔
20 سال کی طویل پابندی کے بعد پنجاب حکومت نے صرف لاہور میں بسنت منانے کا اصولی فیصلہ کیا۔ 6، 7 اور 8 فروری کو تین دن کی عام تعطیل کا بھی اعلان کیا گیا۔
وزیرِ اعلیٰ پنجاب مریم نواز نے اپنے ایکس اکاؤنٹ اور میڈیا سے گفتگو میں کہا کہ ’ہمیں دیگر شہروں سے بھی درخواستیں موصول ہوئی ہیں مگر اس بار بسنت کو صرف لاہور میں بطور پائلٹ پراجیکٹ منایا جا رہا ہے۔‘
انھوں نے عوام سے اپیل کی کہ بسنت کے دوران ایسی چھتیں جن کی چار دیواری نہیں، انھیں پہلے محفوظ بنایا جائے۔
انتظامیہ کی جانب سے باقاعدہ اعلامیے کے بعد شہر بھر کو بسنت کے حوالے سے سجایا گیا ہے اور جگہ جگہ ایس او پیز کی تشہیر کی جا رہی ہے۔
انتظامی اُمور پر بات کرتے ہوئے کمشنر لاہور مریم خان نے بتایا کہ ’ہم نے ٹریفک، لیسکو، ریسکیو، واسا اور دیگر اداروں سمیت ہر چیز کا پلان تیار کر لیا۔ حکومت نے تین دن کے لیے پبلک ٹرانسپورٹ مفت کر دی ہے۔ تقریباً چھ ہزار رکشوں اور دیگر پرائیویٹ ٹرانسپورٹ کمپنیوں کو بھی اس پلان کا حصہ بنایا گیا تاکہ لوگ موٹر سائیکلوں کا کم استعمال کریں۔ لاہور بسنت کیمپس پر محکمہ صحت، ریسکیو 1122، ایل ڈبلیو ایم سی اور دیگر کے کیمپس قائم کر دیے گئے ہیں جبکہ ٹریفک پولیس موٹر سائیکلوں پر سیفٹی راڈز نصب کر رہی ہے۔‘
انھوں نے مزید کہا کہ ’لوگ خود بھی سیفٹی راڈ لگا رہے ہیں اور ہمارا ارادہ تقریباً دس لاکھ سیفٹی راڈز فراہم کرنے کا ہے۔ شہریوں کو بھی ذمہ داری کا ثبوت دینا ہو گا کہ وہ ایسی ڈور خریدیں یا استعمال نہ کریں جو جان کے لیے خطرہ بن سکتی ہو۔‘
ڈی سی لاہور علی اعجاز نے بی بی سی سے بات کرتے ہوئے بتایا کہ بسنت صرف ایس او پیز کے مطابق ہی منائی جائے گی اور خلاف ورزی پر سخت قانونی کارروائی اور بھاری جرمانے کیے جائیں گے۔ اہم ایس او پیز درج ذیل ہیں:
ڈی سی لاہور نے کہا کہ ’ہم ڈرون کیمروں سے چھتوں کی انسپیکشن کریں گے۔ کوئیک رسپانس ٹیمیں ہر جگہ این او سی چیک کریں گی۔ زیرو ٹالرنس ہو گی۔ ایس او پیز کی خلاف ورزی پر جیل اور پچاس لاکھ روپے تک جرمانہ ہو سکتا ہے۔‘

[22]
بنگلہ دیش کے عام انتخابات میں بنگلہ دیش نیشنلسٹ پارٹی (بی این پی) کی کامیابی کے بعد جہاں ممکنہ وزیر اعظم طارق رحمان عالمی رہنماؤں کی مبارکبادیں سمیٹ رہے ہیں تو وہیں پاکستان کے وزیر اعظم شہباز شریف نے بھی بنگلہ دیش کی نئی قیادت کے ساتھ مل کر کام کرنے کی خواہش کا اظہار کیا ہے۔
ایکس پر اپنے بیان میں شہباز شریف کا کہنا تھا کہوہ ’بنگلہ دیش میں پارلیمانی انتخابات میں بی این پی کی شاندار کامیابی پر طارق رحمان کو مبارکباد پیش کرتے ہیں۔‘
شہباز شریف کا کہنا تھا کہ وہ تاریخی برادرانہ اور کثیر جہتی تعلقات کو مزید مستحکم کرنے اور ترقی کے مشترکہ اہداف کو آگے بڑھانے کے لیے بنگلہ دیش کی نئی قیادت کے ساتھ مل کر کام کرنے کے منتظر ہیں۔
بنگلہ دیش میں شیخ حسینہ کی قیادت میں عوامی لیگ کی حکومت کو پاکستان مخالف اور انڈیا نواز سمجھا جاتا تھا۔ لیکن اگست 2024 میں عوامی بغاوت کے نتیجے میں شیخ حسینہ کی انڈیا روانگی کے بعد صورتحال یکسر بدل گئی تھی۔
بنگلہ دیش کی عبوری حکومت نے پاکستان کے ساتھ اپنے روابط کو آگے بڑھایا تھا۔ دونوں ممالک کے مابین تجارتی روابط کو فروغ دیا گیا جبکہ دونوں ممالک نے ویزے کے اجرا کو آسان کرنے کے ساتھ ساتھ فلائٹ آپریشن بھی بحال کیا ہے۔
بنگلہ دیش کی عبوری حکومت کے سربراہ محمد یونس مختلف عالمی فورمز پر پاکستان کے وزیر اعظم شہباز شریف سے ملاقاتیں بھی کرتے رہے ہیں۔
اب بنگلہ دیش نیشنلسٹ پارٹی کی کامیابی کے بعد پاکستان اور بنگلہ دیش کے تعلقات میں مزید بہتری کی اُمید ظاہر کی جا رہی ہے۔
بنگلہ دیش کے انتخابات کے نتائج پاکستان کے لیے کیا اہمیت رکھتے ہیں؟ بی این پی کی نئی حکومت پاکستان کے ساتھ اپنے روابط کو کتنا آگے بڑھائے گی؟ کیا خطے میں نئی صف بندی ہو گی اور انڈیا اس ساری صورتحال میں کہاں کھڑا ہو گا۔
End of سب سے زیادہ پڑھی جانے والی
ان تمام معاملات پر بی بی سی نے بنگلہ دیش کی سیاست کو قریب سے دیکھنے والے تجزیہ کاروں سے بات کی ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
بعض ماہرین کہتے ہیں کہ بی این پی کی کامیابی پاکستان کے لیے مثبت پیش رفت ہے۔ لیکن بعض مبصرین کہتے ہیں کہ بنگلہ دیش کی نئی حکومت کے لیے انڈیا کے ساتھ تعلقات بگاڑ کر آگے بڑھنا اتنا آسان نہیں ہو گا۔
عالمی اُمور کے تجزیہ کار ڈاکٹر حسن عسکری رضوی کہتے ہیں کہ شیخ حسینہ کی حکومت میں پاکستان اور بنگلہ دیش کے تعلقات نہ ہونے کے برابر تھے۔ لیکن اب بنگلہ دیش میں ایک ایسی حکومت آ رہی ہے، جو پاکستان کے ساتھ اچھے تعلقات رکھنا چاہتی ہے۔
’ماضی میں بھی جب بی این پی اقتدار میں آتی رہی ہے تو خالدہ ضیا کی حکومت کے پاکستان کے ساتھ دوستانہ تعلقات تھے اور اب دوبارہ وہ سلسلہ بحال ہونے والا ہے اور دونوں ملکوں کے تعلقات میں مزید بہتری آئے گی۔‘
ڈاکٹر حسن عسکری رضوی کا کہنا تھا کہ بنگلہ دیش اور پاکستان مل کر جنوبی ایشیا میں استحکام اور تعاون کو فروغ دیں گے۔
دفاعی اُمور کے تجزیہ کار اکرام سہگل کہتے ہیں کہ بی این پی اور جماعت اسلامی، دونوں کو انڈیا مخالف جماعتیں سمجھا جاتا ہے۔ لہذا بنگلہ دیش میں جو بھی انڈیا مخالف جماعت ہے، وہ ظاہر ہے پاکستان کے قریب ہو گی۔
بی بی سی سے گفتگو کرتے ہوئے اکرام سہگل کا کہنا تھا کہ پاکستان کو شکر ادا کرنا چاہیے کہ انڈیا پاکستان کے خلاف سفارتی محاذ پر جو کچھ بھی کرتا ہے، اسے اس کا نقصان ہوتا ہے۔
اکرام سہگل کا کہنا تھا کہ اس وقت بنگلہ دیش میں انڈیا مخالف جذبات پائے جاتے ہیں۔ لیکن پاکستان کو یہ بھی فکر کرنی چاہیے کہ کہیں نئی آنے والی حکومت انڈیا کے ساتھ اپنے تعلقات زیادہ استوار نہ کر لے۔
’ابھی تو وہ اینٹی انڈیا ہیں، لیکن پاکستان کو اس وقت کی فکر کرنی چاہیے جب وہ (بنگلہ دیش) اینٹی انڈیا نہ رہے تو۔‘
خیال رہے کہ سنہ 2021 میں افغانستان میں طالبان حکومت آنے کے بعد اسے پاکستان کے لیے خوش آئند قرار دیا جا رہا تھا۔ پاکستان میں بھی بعض سیاسی رہنماؤں نے طالبان حکومت کا خیر مقدم کیا تھا۔ لیکن وقت گزرنے کے ساتھ ساتھ  دونوں ممالک کے تعلقات میں سرد مہری آ گئی ہے اور افغان طالبان نے انڈیا کے ساتھ قریبی روابط قائم کر لیے ہیں۔
ڈاکٹر حسن عسکری رضوی کہتے ہیں کہ بنگلہ دیش کی کوئی بھی حکومت انڈیا کے ساتھ اپنے تعلقات کو خراب نہیں کرے گی۔
اُن کا کہنا تھا کہ بنگلہ دیش کا انڈیا کے ساتھ طویل بارڈر ہے اور خلیج بنگال میں بھی انڈیا اپنا اثرو رسوخ رکھتا ہے۔ لہذا بنگلہ دیش کی نئی حکومت ایک حقیقت پسندانہ خارجہ پالیسی اپنائے گی اور انڈیا کے ساتھ اپنے تعلقات کو نارمل رکھے گی۔
’بنگلہ دیش کی کوئی حکومت انڈیا کو ناراض کرنے یا اس سے جھگڑا کرنے کی متحمل نہیں ہو سکتی، کیونکہ کچھ جغرافیائی حقیقتیں ہیں جسے بنگلہ دیش نظرانداز نہیں کر سکتا۔‘
لیکن اُن کے بقول یہ تعلقات اتنے زیادہ گرمجوشی والے یا اُس نوعیت کے نہیں ہوں گے جس طرح شیخ حسینہ حکومت اور انڈیا کے تھے۔
اکرام سہگل کہتے ہیں کہ اگر پاکستان اور بنگلہ دیش نے اپنے تعلقات کو آگے بڑھانا ہے تو ویزا اور ٹیرف فری پالیسی کو اپنانا ہو گا۔
اُن کا کہنا تھا کہ یہ بھی ممکن ہے کہ دونوں ممالک ایسا دفاعی معاہدہ بھی کر لیں جس میں ایک پر حملہ دوسرے پر حملہ تصور کیا جائے۔
اکرام سہگل کے بقول یہ اسی نوعیت کا معاہدہ ہو سکتا ہے جیسا سعودی عرب اور پاکستان کے مابین ہوا تھا۔
خیال رہے کہ پاکستان اور سعودی عرب نے گذشتہ برس ’باہمی دفاع کا سٹریٹیجک معاہدہ‘ کیا تھا جس کے تحت ’کسی ایک ملک کے خلاف جارحیت کو دونوں ملکوں کے خلاف جارحیت تصور کیا جائے گا۔‘
اکرام سہگل کہتے ہیں کہ انڈیا کی پالیسیاں ایسی ہیں جس کی وجہ سے اس کے تمام ہمسایوں کو اس سے شکایات ہیں۔ لہذا یہی وہ وجہ ہے جس نے پاکستان اور بنگلہ دیش کو حالیہ عرصے میں ایک دوسرے کے قریب کیا۔
اُن کے بقول بنگلہ دیش کے انتخابی نتائج کے بعد اُنھیں خطے میں ایک نئی صف بندی ہوتی دکھائی دے رہی ہے جس میں پاکستان، بنگلہ دیش اور چین ہمیں خطے کے معاملے پر ایک ساتھ دکھائی دیں گے۔
جواہر لال نہرو یونیورسٹی کے سینٹر فار انٹرنیشنل سٹیڈیز کے پروفیسر سنجے بھردواج کہتے ہیں کہ بی این پی کی حکومتوں کے دوران پاکستان کے ساتھ بنگلہ دیش کے تعلقات اچھے رہے ہیں۔
اُنھوں نے بی بی سی ہندی کے دیپک منڈل سے گفتگو کرتے ہوئے کہا کہ ’جب بی این پی 1991 سے 1996 کے درمیان اور پھر 2001 سے 2006 کے درمیان بنگلہ دیش میں برسراقتدار تھی، اس کے پاکستان کے ساتھ  اچھے روابط تھے۔‘
اُن کا کہنا تھا کہ پاکستان میں اسلامی نظریے کو بڑے پیمانے پر فروغ دیا جاتا ہے جبکہ بی این پی بھی اس حوالے سے معتدل پالیسی رکھتی ہے۔ لہذا اگر بی این پی اور جماعت اسلامی کی مخلوط حکومت بن جاتی تو اسلامی بنیاد پرستی کو فروغ مل سکتا ہے، لیکن بظاہر فی الحال اس کا کوئی امکان نہیں، لیکن پھر بھی یہ پاکستان کے لیے اچھی خبر ہے۔
خالدہ ضیا کے پاکستان کے حوالے سے ہمدردانہ رویے کو انڈیا میں اچھی نظر سے نہیں دیکھا جاتا تھا تو اگر اب ایسا ہوتا ہے تو انڈیا پر کیا اثر پڑے گا؟
اس پر سنجے بھردواج نے کہا کہ 2001 سے 2006 کے دوران طارق رحمان بی این پی کے تمام آپریشنز کی نگرانی کرتے تھے۔ اس دور میں بھی طارق رحمان کی پالیسی پاکستان کے حوالے سے نرم تھی جب کہ انڈیا کے ساتھ ورکنگ ریلیشن شپ تھا، اس عرصے میں بنگلہ دیش اور انڈیا کے درمیان اچھی ہم آہنگی نہیں تھی۔
سنجے بھردواج کا کہنا ہے کہ انڈیا ایک جامع معاشرے اور جمہوریت کی وکالت کرتا ہے لیکن بی این پی کی پالیسیوں میں فوج کا اہم کردار ہے اور اسلام اس کے نظریے کا مرکز ہے۔
اُن کے بقول انڈیا ایک جمہوری، سیکولر اور قوم پرست بنگلہ دیشی حکومت کا خواہشمند رہا ہے۔ تاہم اب اس بات کا امکان نہیں کہ یہ سب بنگلہ دیش میں نظر آئے گا۔
،تصویر کا ذریعہX/Shehbaz Sharif
انڈین وزیرِ اعظم نریندر مودی نے طارق رحمان کو ٹیلی فون کر کے اُنھیں انتخابات میں کامیاب پر مبارکباد دی ہے۔
ٹیلی فونک رابطے کے بعد اپنے بیان میں انڈین وزیر اعظم کا کہنا تھا کہ 'میں نے طارق رحمان کو فون کیا اور اُنھیں بنگلہ دیش کے انتخابات میں شاندار کامیابی پر مبارکباد دی۔'
وزیر اعظم مودی کا کہنا تھا کہ اُنھوں نے ٹیلی فونک گفتگو میں بنگلہ دیش اور انڈیا میں رہنے والوں کے لیے امن، ترقی اور خوشحالی کے عزم کا اعادہ کیا۔
طارق رحمان کا بھی کہنا تھا کہ اُنھیں نریندر مودی سے بات کر کے بہت خوشی ہوئی۔
نریندر مودی اور طارق رحمان کے مابین ’خوشگوار جملوں‘ کے تبادلے کے بعد بعض ماہرین کا کہنا ہے کہ انڈیا نے حال ہی میں بی این پی کے ساتھ اپنے تعلقات کو بہتر بنانے کی جو پہل کی ہے، اس کے اچھے نتائج برآمد ہوئے ہیں۔
رواں برس جب خالد ضیا کی وفات ہوئی تو انڈین وزیر خارجہ ڈھاکہ آئے تھے۔
اس وقت، بین الاقوامی تعلقات کے ماہرین کا خیال تھا کہ انڈین وزیرِ خارجہ اور انڈین حکومت کا بی این پی چیئرپرسن کو خراج تحسین پیش کرنے کا تعزیتی پیغام مستقبل کے تعلقات کو آگے لے جانے کے بارے میں انڈیا کے موقف کا واضح اشارہ ہے۔
شیخ حسینہ کے بیٹے سجیب واجد نے بنگلہ دیش کی عبوری حکومت کی پاکستان کے ساتھ بڑھتی قربتوں پر اخبار انڈین ایکسپریس کو بتایا تھا کہ یہ انڈیا کے لیے تشویش کا باعث ہونا چاہیے۔ ’عوامی لیگ کی حکومت نے انڈیا کی مشرقی سرحد کو دہشت گردی سے محفوظ رکھا۔ کیونکہ اس سے پہلے بنگلہ دیش انڈیا میں شورش کے اڈے کے طور پر استعمال ہوتا تھا۔‘
شیو نادر یونیورسٹی میں بین الاقوامی تعلقات کے پروفیسر اور انڈیا کے عالمی میگزین کے ایڈیٹر ہیپیمون جیکب نے ہندوستان ٹائمز میں لکھا کہ انڈیا کے بنگلہ دیش کے ساتھ تیزی سے بگڑتے تعلقات مختلف چیلنجز پیش کر رہے ہیں۔
اُن کا کہنا تھا کہ دونوں ممالک کی چار ہزار کلو میٹر طویل سرحد کے ساتھ دراندازی کا خطرہ بڑھ جائے گا۔
اُن کے بقول پاکستان اور چین، انڈیا اور بنگلہ دیش کے تعلقات میں کشیدگی کا فائدہ اُٹھا رہے ہیں اور بنگلہ دیش میں پاکستان کی سرگرمیاں بڑھی ہیں۔
بہت سے مبصرین کا خیال ہے کہ یہ توقع کرنا واقعی بہت زیادہ ہے کہ بنگلہ دیش میں کسی ایک سیاسی جماعت کے ساتھ انڈیا کا مستقل تعلق ہو گا۔
سابق انڈین سفارت کار سومین رائے نے بی بی سی کو بتایا کہ بین الاقوامی تعلقات میں مستقل دوست نام کی کوئی چیز نہیں ہوتی، اسی طرح مستقل دُشمن بھی نہیں ہوتا۔
اُن کے بقول عوامی لیگ کی صورت میں انڈیا کے لیے بنگلہ دیش میں ایک دوست حکومت تھی، لیکن اب ایک نئی حکومت آ رہی ہے۔ لیکن قومی مفاد سب سے زیادہ اہمیت رکھتا ہے، انڈیا سب سے پہلے اپنے قومی مفاد کو دیکھے گا۔
وہ کہتے ہیں کہ اگر انڈیا عوامی لیگ پر ہی انحصار کرے گا تو پھر ہمارا اس کے علاوہ کسی سے کوئی تعلق نہیں ہو گا۔ ایسا کرنا درست نہیں ہو گا اور انڈین حکومت بھی ایسا نہیں کرے گی۔
سومین رائے کہتے ہیں کہ انڈیا کی خارجہ پالیسی کی سمت کا تعین ’سٹریٹجک مفادات‘ سے ہوتا ہے اور مستقبل میں بنگلہ دیش پر بھی یہی لاگو ہو گا۔
اُن کے بقول سادہ سی بات ہے کہ انڈیا دیکھے گا کہ اگر عوامی لیگ کے علاوہ کسی بھی جماعت کے ساتھ دوستی کر کے اس کے قومی مفادات کا تحفظ ہوتا ہے تو اس راستے پر چلنے سے انڈیا نہیں ہچکچائے گا۔

[23]
بالی وُڈ اداکار راجپال یادو نے گذشتہ ہفتے جمعرات کو چیک باؤنس ہونے سے متعلق ایک کیس میں دہلی کی تہاڑ جیل میں خود کو قانون کے حوالے کر دیا تھا۔
اس درمیان میڈیا پر ان کی مالی مشکلات سے متعلق خبریں نشر ہوئیں جن پر سوشل میڈیا پر بھی بحث شروع ہو گئی، جس کے بعد متعدد افراد بالی وڈ اداکار کی مدد کے لیے سامنے آ رہے ہیں۔
راجپال یادیو کی حمایت کے لیے بالی وڈ کی نامور شخصیات سامنے آئی ہیں جن میں سلمان خان اور اجے دیوگن بھی شامل ہیں۔ منگل کو اداکار سونو سود نے اعلان کیا کہ وہ اپنے مستقبل کے ایک پراجیکٹ میں کام کے لیے راجپال یادو کو پیشگی رقم ادا کریں گے۔
اس کے علاوہ انڈین سیاستدان لالو پرساد یادو کے بیٹے تیج پرتاپ نے بھی جیل میں قید اداکار کی مالی مدد کرنے کا اعلان کیا۔
بی بی سی سے بات کرتے ہوئے راجپال یادیو کے مینیجر گولڈی نے دعویٰ کیا کہ انڈسٹری کے کئی بڑے اداکار مدد کے لیے آگے آ رہے ہیں۔
گولڈی نے بی بی سی کو بتایا کہ ’کئی بڑے سٹارز جیسے سلمان خان، اجے دیوگن، ورون دھون، سونو سود نے راجپال یادو کی مدد کرنے کا یقین دلایا۔ میں یہاں تمام ستاروں کے نام نہیں بتا سکتا۔‘
جیل میں قید راجپال یادو کی درخواست ضمانت پر سماعت آج (جمعرات) ہو گی۔ ان کے مینیجر گولڈی نے کہا کہ امید ہے کہ راجپال یادیو کو ضمانت مل جائے گی۔
خیال رہے اس مقدمے میں دہلی ہائی کورٹ نے راجپال یادو کو خود کو جیل انتظامیہ کے حوالے کرنے کے لیے چار فروری تک کا وقت دیا تھا لیکن وہ پانچ فروری کو تہاڑ جیل پہنچے تھے۔
End of سب سے زیادہ پڑھی جانے والی
دہلی ہائی کورٹ نے کہا تھا کہ ’عدالت کی ہدایات کو نظرانداز کرنا قانون کے احترام کی کمی کو ظاہر کرتا ہے اور اداکار کو اُن کے پیشے یا فلمی صنعت سے وابستگی کی بنیاد پر کوئی خصوصی رعایت نہیں دی جا سکتی۔‘
میڈیا پر نشر ہونے والی خبروں کے مطابق راجپال یادو تہاڑ جیل میں داخل ہونے سے قبل ’جذباتی‘ ہو گئے تھے۔
اس کے بعد فلم انڈسٹری سے منسلک متعدد شخصیات نے راجپال یادو کی مدد کے لیے اپیلیں بھی کی تھیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سلمان خان کی پی آر ایجنسی نے بی بی سی کو اس خبر کی تصدیق کہ وہ راجپال یادو کی مدد کریں گے جبکہ نوازالدین صدیقی کے پی آر نے بھی فون پر پیغام بھیج کر بتایا کہ وہ اداکار کی مدد کریں گے۔
بالی وُڈ اداکار سونو سود نے راجپال یادو کو ’با صلاحیت اداکار‘ قرار دیا، جو برسوں سے فلم انڈسٹری کے لیے اچھا کام کر رہے ہیں۔
سوشل میڈیا پلیٹ فارم ایکس پر سونو سود نے لکھا کہ ’کبھی کبھی حالات غلط سمت اختیار کر لیتے ہیں۔ یہ صلاحیتوں کی کمی کی وجہ سے نہیں بلکہ وقت کی سختی کی وجہ سے ہوتا ہے۔ وہ (راجپال یادو) میری فلم کا حصہ ہوں گے۔ یہ وہ لمحہ ہے جب ہم سب پروڈیوسرز، ڈائریکٹرز اور ساتھی اداکاروں کو اُن کے ساتھ کھڑا ہونا چاہیے۔‘
انھوں نے جیل میں قید اداکار کے لیے مستقبل کے ایک پراجیکٹ کی فیس کا اعلان کرتے ہوئے کہا کہ ’یہ ایک چھوٹی سی سائننگ رقم ہے جو مستقبل کے کام میں ایڈجسٹ کی جا سکتی ہے، یہ عطیہ نہیں بلکہ اعزاز ہے۔ جب ہم میں سے کوئی مشکل وقت سے گزر رہا ہو تو انڈسٹری کو یہ یاد دلانا چاہیے کہ ہم اکیلے نہیں۔‘
دوسری جانب سیاستدان تیج پرتاپ نے سوشل میڈیا پوسٹ میں لکھا کہ ’ہم نے معزز راجپال یادو کے خاندان کی تکلیف کے بارے میں سُنا۔ یہ مشکل وقت ہے، میں اور پوری جن شکتی جنتا دل پارٹی اس خاندان کے ساتھ ہمدردی اور یکجہتی کا اظہار کرتی ہے۔‘
انھوں نے کہا کہ وہ اپنی سیاسی جماعت کی طرف سے راجپال یادو کو 11 لاکھ روپے فراہم کریں گے۔
اداکار گرمیت چودھری نے فلم انڈسٹری کے لوگوں سے اپیل کی کہ وہ آگے آئیں۔ ’یہ دل توڑ دینے والی بات ہے کہ  راجپال یادو جی جیسے ایک سینیئر اور نہایت باصلاحیت فنکار اتنے تکلیف دہ مرحلے سے گزر رہے ہیں۔ انھوں نے ہمیں بے شمار مسکراہٹیں، قہقہے اور یادگار لمحات دیے ہیں۔ آج انھیں ہماری ضرورت ہے۔‘
عدالتی کارروائی کے دوران  یہ بات سامنے آئی کہ راجپال یادو کے خلاف مقدمہ فلم ’اتا پتا لپتا‘ سے متعلق ہے۔
سنہ 2010 میں مرلی پروجیکٹس پرائیویٹ لمیٹڈ نامی کمپنی نے اس فلم کے لیے تقریباً پانچ کروڑ روپے کی سرمایہ کاری کی تھی۔
عدالتی کارروائی کے مطابق یہ فلم باکس آفس پر کامیاب نہ ہو سکی اور مبینہ طور پر اداکار کو مالی نقصان پہنچا، جس کی وجہ سے وہ کمپنی کو رقم واپس کرنے میں ناکام رہے۔
عدالت کا کہنا تھا کہ راجپال یادو نے بار بار پیسوں کی واپسی کی یقین دہانی کروائی اور رحم کی اپیلیں بھی کیں لیکن اس کے باوجود وہ بار بار عدالتی احکامات کو فراموش کرتے رہے۔
راجپال یادو کی طرف سے کمپنی کو دیے گئے متعدد چیکس باؤنس ہوئے جس کے بعد ان کے خلاف مقدمہ درج کیا گیا۔ سنہ 2018 میں دہلی کی ایک کورٹ نے انھیں قصوروار ٹھہراتے ہوئے چھ مہینے قید کی سزا سنائی تھی۔
اس کے اگلے برس یہ مقدمہ دہلی ہائی کورٹ گیا، جہاں عدالت نے ان کی سزا پر حکم امتناع جاری کر دیا۔ عدالت نے کہا تھا کہ راجپال یادو کمپنی کو رقم کی ادائیگی کریں گے۔
اس کے بعد متعدد مرتبہ ان کی سزا پر حکم امتناع جاری کیا گیا لیکن راجپال یادو اس رقم کی ادائیگی نہ کر سکے اور عدالت نے انھیں جیل حکام کے سامنے سرینڈر کرنے کا حکم دے دیا۔
سنہ 2018 میں دہلی کی مقامی عدالت کی جانب سے چھ مہینے قید کی سزا سنائے جانے کے بعد راجپال یادو نے شاہجہاں پور میں ایک پریس کانفرنس کے دوران دعویٰ کیا تھا کہ انھیں ایک سازش کے تحت پھنسایا گیا۔
دو برس قبل ایک انٹرویو میں انھوں نے انڈیا ٹوڈے کو بتایا تھا کہ انھوں نے ’کوئی فراڈ نہیں کیا۔‘
انھوں نے کہا تھا کہ ’کمپنی نے پانچ کروڑ روہے فلم اتا پتا لاپتا بنانے کے لیے دیے تھے اور وہ سرمایہ کاری تھی۔ میں فلم کا ڈائریکٹر نہیں تھا۔‘
فلم انڈسٹری میں راجپال یادو کے چاہنے والوں کی بھی بڑی تعداد ہے، ان میں نوازالدین صدیقی بھی شامل ہیں۔
ایک انٹرویو میں انھوں نے کہا تھا کہ ’جب راجپال یادو کام کر رہے تھے اس وقت بہت سارے لوگ ان کے گھر پر کھانا کھایا کرتے تھے اور انھوں نے کبھی اُف تک نہیں کیا۔‘
’جب ہم سب، متعدد اداکار مشکل وقت میں تھے تب راجپال کا گھر کسی لنگر خانے کی طرح تھا، وہاں کوئی بھی کھانا سکتا تھا۔‘
اسی انٹرویو میں نواز الدین صدیقی نے کہا تھا کہ راجپال یادیو انڈسٹری کے ’سب سے پڑھے لکھے ادارکاروں میں سے ایک‘ ہیں۔
راجپال یادو لکھنؤ کی ’بھارت اندو نتیا اکیڈمی‘ کے طالب علم بھی رہ چکے ہین اور بعد میں انھوں نے دہلی کے نیشنل سکول آف ڈرامہ سے بھی تعلیم حاصل کی۔
وہ اپنے کیریئر میں متعدد یادگار کردار ادا کر چکے ہیں اور فلم بھول بھلیا، پھر ہیرا پھیری، چھپ چھپ کے اور ہنگامہ میں ان کی مزاحیہ اداکاری کروڑوں لوگوں نے پسند کی۔

[24]
اقوام متحدہ کی ایک رپورٹ کے مطابق بھارت فلموں میں پرکشش خواتین کو دکھانے میں سرفہرست ہے اور وہاں بننے والی فلموں کے 35 فیصد نسوانی کرداروں میں کسی نہ کسی حد تک عریانی کا پہلو نمایاں ہوتا ہے۔
واضح رہے کہ اقوام متحدہ نے عالمی پیمانے پر مقبول فلموں میں خواتین کے کرداروں کی تصویر کشی پر پہلی بار ایک سروے کروایا ہے جس کی رپورٹ میں یہ باتیں سامنے آئی ہیں۔
’میڈیا میں جنس‘ کے عنوان کے تحت یہ مطالعہ اقوام متحدہ کے تعاون سے جینا ڈیوس انسٹی ٹیوٹ نے کیا ہے۔
یو این ویمن اور راک فیلر فاؤنڈیشن نے دنیا بھر میں بننے والی فلموں میں خواتین کے خلاف گہرے تعصبات، خراب اور روایتی شبیہ، خواتین کی جنسیت اور اہم کرداروں میں ان کی کم نمائندگی کا ذکر کیا ہے۔
اس تحقیق کے مطابق بھارتی فلموں میں خواتین کے کرداروں کی جنسیت کو بڑے پیمانے پر نمایاں کر کے پیش کیا جاتا ہے اور خواتین کے مرکزی کرداروں والی فلمیں کم ہوتی ہیں، جبکہ جن میں فلموں میں خواتین کا اہم کردار ہوتا ہے وہ کم کامیاب ہوتی ہیں۔
دنیا کی نصف آبادی خواتین پر مبنی ہے تاہم فلموں کے اہم کرداروں میں ایک تہائی سے بھی کم خواتین ہوتی ہیں۔ اس سلسلے میں برطانیہ اور امریکہ کے اشتراک سے بننے والی اور بھارتی فلمیں بہت نیچے ہیں۔
امریکی اور برطانوی فلم میں بولنے والے کرداروں میں نسوانی کردار صرف 23.6 فی صد ہوتے ہیں جبکہ بھارتی فلموں میں یہ شرح 24.9 فی صد ہے۔
برطانیہ، برازیل اور جنوبی کوریا کی فلموں میں بولنے والے خواتین کرداروں کی سب سے زیادہ نمائندگی پائی گئي ہے تاہم ان ممالک کی فلموں میں بھی بولنے والی خواتین کی موجودگی بس 35.9 سے 38 فی صد کے درمیان ہے۔
End of سب سے زیادہ پڑھی جانے والی
دنیا بھر کی فلموں میں خواتین کرداروں کی جنسیت کو اجاگر کرنا عام سی بات ہے جس میں مردوں کے مقابلے خواتین کو جنسی طور پر دو گنا زیادہ نمایاں، عریاں، کم کپڑوں میں، پوری طرح، یا نیم برہنہ دکھایا جاتا ہے، جب کہ فلموں میں انھیں پانچ گنا زیادہ دفعہ دلکش کہا جاتا ہے۔
خواتین کو سیکسی لباس میں پیش کرنے میں جرمنی اور آسٹریلیا کے بعد بھارت تیسرے نمبر پر ہے، جب کہ 25.2 فی صد کے ساتھ پرکشش خواتین کو فلموں میں دکھانے کے معاملے بھارت سرفہرست ہے۔
بھارت میں تقریباً 35 فی صد خواتین کو قدرے برہنگی اور عریانی کے ساتھ دکھایا جاتا ہے۔ جبکہ دوسری طرف بھارت میں خواتین ہدایت کاروں، مصنفوں اور فلم سازوں کی تعداد بھی نسبتاً کم ہے۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[25]
پاکستان میں اپوزیشن جماعتوں کے اتحاد تحریک تحفظ آئین پاکستان کی جانب سے انتخابات میں مبینہ دھاندلی اور عمران خان کی رہائی کے لیے آٹھ فروری کے احتجاج کے حوالے سے ملا جلا ردِعمل سامنے آ رہا ہے۔ بعض ماہرین کا کہنا ہے کہ یہ احتجاج زیادہ کامیاب نہیں رہا، تاہم کچھ مبصرین اور تحریک انصاف کے رہنما یہ دعویٰ کر رہے ہیں کہ یہ احتجاج کامیاب رہا ہے۔
خیبر پختونخوا کو پاکستان تحریک انصاف (پی ٹی آئی) کا گڑھ سمھجا جاتا ہے اور پشاور ایک اہم مرکز ہے لیکن پی ٹی آئی کی جانب سے آٹھ فروری کو ’بند مطلب بند‘ والی صورتحال کہیں نظر نہیں آئی۔
بلوچستان کے دارالحکومت کوئٹہ اور بیشتر شہروں میں شٹر ڈاؤن اور پہیہ جام ہڑتال رہی ہے جہاں کارکنوں کی گرفتاریاں بھی ہوئی ہیں۔
تحریک تحفظ آئین پاکستان نے آٹھ فروری کو ملک بھر میں احتجاج اور پہیہ جام ہڑتال کی کال دی تھی۔
اپوزیشن جماعتوں کا الزام ہے کہ پاکستان میں آٹھ فروری 2024 کے انتخابات میں دھاندلی کی گئی تھی اور فارم 45 کے مطابق پاکستان تحریک انصاف نے بیشتر نشستیں حاصل کی تھیں۔ لیکن فارم 47 کے تحت ان سے ان کا مینڈیٹ چھینا گیا ہے۔
بی بی سی نے پاکستان کے مختلف شہروں میں عام شہریوں سے رابطہ کیا جن کے مطابق کچھ مقامات پر دکانیں اور کاروباری مرکز بند رہے جبکہ دیگر افراد کا کہنا تھا کہ سب کچھ اتوار کے دن کی مناسبت کے مطابق تھا یعنی کہیں دکانیں بند اور کہیں کھلی تھیں۔ بلوچستان کے بیشتر شہروں میں دکانیں، کاوباری مراکز بند رہے اور پہیہ جام ہڑتال بھی کی گئی۔
اس بارے میں تفصیل سے بات کریں گے لیکن پہلے ذکر کرتے ہیں خیبر پختونخوا کے ضلع کوہاٹ کا جہاں پی ٹی آئی کی حکومت ہے مگر شہر کی پولیس نے حکمران جماعت کے کارکنوں کو روڈ بلاک کرنے کی اجازت نہیں دی۔
پی ٹی آئی کے رہنما سینیٹر خرم زیشان، شہریار آفریدی، شفیع جان کا تعلق ضلع کوہاٹ سے ہے جہاں گذشتہ روز پی ٹی آئی کی ریلی کے دوران پولیس نے کارکنوں کو روڈ بلاک کرنے سے روک دیا تھا۔
End of سب سے زیادہ پڑھی جانے والی
سوشل میڈیا پر خرم زیشان کے احتجاج کے دوران آنکھوں میں آنسو، کارکنوں کی پولیس اہلکار کے ساتھ بحث اور وزیرِ اعلی کے مشیر شفیع جان کی ویڈیو وائرل ہوئی ہے۔
کوہاٹ سے مقامی صحافی علیم زیدی نے بتایا کہ پی ٹی آئی کے احتجاج کی کال پر بیشتر دکانیں اور کاروباری مراکز بند رہے۔
ان کا کہنا تھا کہ ’پولیس کے ساتھ کارکنوں کی تلخ کلامی کی وجہ بنیادی طور پر پی ٹی آئی کی ریلی کے روٹ میں تبدیلی بتائی گئی ہے۔‘
انھوں کہا کہ کارکن روڈ کی طرف جانا چاہتے تھے جبکہ انھیں احتجاجی ریلی کے لیے جس روٹ کی اجازت دی گئی تھی وہ اس طرف نہیں جا رہے تھے۔
اس بارے میں سینیٹر خرم زیشان سے رابطہ کیا گیا تو ان کا کہنا تھا کہ ’کارکنوں کے جذبات ایسے تھے کہ ان کو روکنا مشکل تھا۔ کارکن عمران خان کی رہائی کے لیے مشتعل ہو رہے تھے جس وجہ سے پولیس کے ساتھ تلخ کلامی ہوئی ہے۔‘
سینیٹر خرم زیشان کا کہنا تھا کہ بنیادی طور پر ان کا احتجاج کامیاب رہا ہے کہیں کچھ جگہوں پر کاروبار کھلا رہا ہے لیکن چونکہ ہدایات یہ تھیں کہ کسی کو زبردستی دکانیں بند کرنے کا نہیں کہنا تو اس وجہ سے شاید کہیں دکانیں اور کاروبار جاری رہا ہو۔‘
’بند مطلب بند‘ ہے کہ متعلق ان کا کہنا تھا کہ ’یہ تھوڑی سی غلط فہمی ہوئی ہے یا واضح طور پر نہیں بتایا گیا تھا کہ کیا کرنا ہے اس لیے کارکنوں کے ذہن میں شاید یہ آیا ہو کہ راستے اور سب کچھ بند کرنا ہے۔‘
ایسی اطلاعات بھی ہیں کہ کوہاٹ میں کارکن خیبر پختونخوا کو پنجاب سے ملانے والی شاہراہ کو خوشحال گڑھ کے قریب بند کرنا چاہتے تھے جس پر پولیس نے کارکنوں کو روکا ہے۔
اس بارے میں کوہاٹ سے تعلق رکھنے  والے وزیرِ اعلی کے مشیر شفیع جان کا ایک ویڈیو کلپ بھی سوشل میڈیا پر سامنے آیا ہے جس میں وہ کہہ رہے ہیں کہ ’یہ کی بورڈ واریئرز ہیں اور یہ کمبل میں بیٹھ  کر ٹویٹ کرکے ہمیں نہ سکھائیں، ہمیں معلوم ہے کہ کیا کرنا ہے اور یہ بند کرکے یہ کیا کر لیں گے اگر اس روڈ کے بند کرنے سے عمران خان رہا ہوتے ہیں تو وہ خود سب سے پہلے یہاں ہوں گے۔‘
شفیع جان نے اس معاملے پر خود پر ہونے والی تنقید پر کہا کہ ان کے کلپ کا ایک حصہ لیک کیا گیا اور سوشل میڈیا پر جو تاثر دیا جا رہا ہے وہ درست نہیں ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
اتوار کے روز پشاور میں زندگی معمول کے مطابق تھی، کہیں کہیں دکانیں کم کھلی تھیں لیکن مجموعی طور پر پہیہ جام اور شٹر ڈاؤن ہڑتال کا تاثر نہیں مل رہا تھا۔
اس احتجاج کے لیے پی ٹی آئی کے دوسرے اور تیسرے درجے کے قائدین پشاور میں تاجروں اور ٹرانسپورٹرز سے ملاقاتیں کرتے نظر آئے اور یہ تاثر دیا گیا کہ مکمل ہڑتال ہو گی۔
پشاور کے یونیورسٹی روڈ پر کہیں دکانیں کھلی اور کہیں بند رہیں اور یہ معمول ہر اتوار کو ہوتا ہے۔ البتہ پشاور کی کارخانو مارکیٹ بند رہی اور اس مارکیٹ میں زیادہ کاروبار بھی اتوار کے دن ہوتا ہے کیونکہ دیگر شہروں سے لوگ اکثر اتوار کے دن ہی آتے ہیں۔
اس ہڑتال سے پہلے مرکزی اور صوبائی سطح پر جس انداز سے رابطے کیے جا رہے تھے اس سے ایسا تاثر مل رہا تھا کہ یہ ایک بڑی ہڑتال ہو گی جس میں ہو سکتا ہے کہ خیبر پختونخوا کے پنجاب کی جانب جانے والے راستے بند کیے جائیں لیکن ایسا کچھ نظر نہیں آیا۔
پشاور کی ریلی بھی صرف دو فرلانگ تک محدو کر دی گئی تھی جو ہشتنگری چوک سے شروع ہوئی اور چوک یادگار پر جلسہ منعقد کیا گیا اس میں بھی ماضی کی ریلیوں کے مقابلے میں اتنی بڑی تعداد میں لوگ شریک نہیں تھے۔
پشاور ریلی میں شریک پاکستان تحریک انصاف کے رہنما اور رکن قومی اسمبلی شیر علی ارباب نے بی بی سی کو بتایا کہ ’ہم یہ نہیں کہتے کہ ہڑتال 100 فیصد کامیاب رہی ہے لیکن یہ بڑی حد تک کامیاب رہی ہے اور لوگ اس میں بڑی تعداد میں شریک ہیں۔‘
جب  شیر علی ارباب سے پوچھا کہ اس میں تو وزیر اعلی سہیل آفریدی شریک ہی نہیں ہوئے تو ان کا کہنا تھا کہ ’وہ اس صوبے کے چیف ایگزیکٹو ہیں اور کیا ایک چیف ایگزیکٹو ہڑتال میں شرکت کرتا اچھا لگے گا؟‘
اس سوال کے جواب میں کہ ماضی میں تو وزیرِ اعلیٰ علی امین گنڈا پور نہ صرف احتجاجی مظاہروں میں شریک ہوتے تھے بلکہ اسلام آباد بھی بڑی تعداد میں لوگوں کے ساتھ پہنچے تھے تو ان کا کہنا تھا کہ ’ماضی اب نہیں رہا ماضی ختم ہو گیا، اب کی بات کریں۔‘
شیر علی ارباب نے الزام عائد کیا کہ ’ہمارا مینڈیٹ چوری کیا گیا تھا۔ ہم نے تاجروں کو درخواست ضرورت کی تھی لیکن یہ شٹر ڈاؤن رضاکارانہ طور پر تاجروں نے کی ہے اور 80 فیصد دکانیں اور کاروباری مراکز بند رہے ہیں۔‘
ان کا کہنا تھا کہ ’ہم نے حکومت بھی کرنی ہے اور اس کو متوازن بھی رکھنا ہے۔ ہمارے جوش اور جذبے میں کوئی کمی نہیں آئی۔‘
سینئر صحافی اور تجزیہ کار لحاظ علی کا دعویٰ ہے اس احتجاج میں پی ٹی آئی کو بری طرح ناکامی کا سامنا رہا ہے۔
بی بی سی سے گفتگو کرتے ہوئے اُن کا کہنا تھا کہ ’80 اور نوے کی دہائی میں شٹر ڈاؤن اور پہیہ جام ہڑتالیں کامیاب ہوتی تھیں، کیونکہ اُس وقت ٹریڈ یونینز بہت مضبوط ہوا کرتی تھیں۔ سنہ 2026 میں اس نوعیت کے احتجاج کی کال کامیاب نہیں ہوتی۔‘
اُن کے بقول ’جہاں جہاں پی ٹی آئی کے لوگوں نے تاجروں سے بات کی تو انھیں بتایا گیا کہ پی ٹی آئی کی قیادت ان کے مسائل حل نہیں کرتی۔‘
ان کا کہنا تھا کہ پشاور کی سطح پر اگر دیکھیں 20 فیصد دکانیں بند تھیں اور ان میں بھی بیشتر اتوار کی وجہ سے بند رہی ہیں۔
اس احتجاج کے لیے گذشتہ دو ماہ سے تیاریاں جاری تھیں اور یہ کہا جا رہا تھا کہ یہ تحریک تحفظ آئین پاکستان کا کال ہے اور دیکھنے میں بھی یہی آیا ہے کہ یہ محمود خان کا احتجاج تھا۔
کوئٹہ سے بی بی سی کے نامہ نگار محمد کاظم  نے بتایا کہ بلوچستان کے بیشتر شمالی علاقے یا ایسا کہیں کہ پشتون علاقوں میں یہ ہڑتال کامیاب رہی ہے جبکہ جنوبی علاقے یا بلوچ اکثریتی علاقوں میں چونکہ ان دنوں حالات کشیدہ ہیں اس لیے وہاں اس ہڑتال کا اثر زیادہ نظر نہیں آیا۔
تحریک تحفظ آئین پاکستان کی کال پر بلوچستان کے دارالحکومت کوئٹہ میں شٹر ڈاؤن ہڑتال رہی جبکہ ٹریفک معمول سے انتہائی کم تھی۔ خیال رہے کہ پاکستان کے دوسرے شہروں میں اتوار کو چھٹی کے باعث کاروباری مراکز بند ہوتے ہیں لیکن کوئٹہ اور بلوچستان کے دوسرے علاقوں میں اکثر تاجر جمعے کے روز اپنا کاروبار بند کرتے ہیں۔
ہڑتال کی کال کے باعث کوئٹہ شہر میں تمام اہم تجارتی مراکز بند رہے۔
تحریک تحفظ آئین پاکستان میں شامل جماعتوں کے کارکنوں نے کوئٹہ شہر کے اندر اہم شاہراہوں پر رکاوٹیں کھڑی کرنے کے علاوہ کوئٹہ کو دوسرے شہروں سے ملانے والی اہم شاہراہوں پر رکاوٹیں کھڑی کی تھیں اس صورتحال کے باعث شہر میں ٹریفک بھی معمول سے کم تھی۔ شہر کے بعض علاقوں میں جماعت کے کارکنوں کو منتشر کرنے کے علاوہ گرفتاریاں بھی کی گئیں۔
ایس ایس پی آپریشنز کوئٹہ آصف خان نے بتایا کہ دفعہ 144 کی خلاف ورزی پر ان جماعتوں سے تعلق رکھنے والے 200 کے لگ بھگ افراد کو گرفتار کیا گیا۔
ہڑتال اور شہر کے بعض علاقوں میں آنسو گیس کی شیلنگ کی وجہ سے معلومات زندگی متاثر رہے۔
تجزیہ کار لحاظ علی کے مطابق ’بظاہر ایسا لگتا ہے کہ یہ احتجاج پی ٹی آئی کا نہیں بلکہ محمود خان اچکزئی کا احتجاج تھا اور وہ کوئٹہ  اور قریبی علاقے میں کامیاب بھی ہوا۔ لیکن ملک کے دیگر علاقوں میں اس کے لیے کہیں کوئی کوششیں نظر نہیں آئیں۔‘
تجزیہ کاروں کے مطابق پاکستان تحریکِ انصاف کی مرکزی قیادت اس احتجاج کے دوران کہیں کوئی زیادہ متحرک نظرنہیں آئی۔ ایسی اطلاعات تھیں کہ یہ احتجاج بڑے پیمانے پر ہو گا لیکن اس احتجاج کو اضلاع کی سطح پر محدود کر دیا گیا۔
سینئر صحافی اور تجزیہ کار افتخار شیرازی کا کہنا تھا کہ ’اس ہڑتال کی ناکامی کی بڑی وجہ یہ تھی کہ ایک تو جماعت کے قائدین کھل کر سامنے نہیں آئے اور نہ ہی انھوں نے کوئی کوشش کی جبکہ راولپنڈی اسلام آباد میں  ریاست کی جانب سے قانون نافذ کرنے والے اہلکاروں کو متحرک کر دیا گیا تھا جس پر عام شہری اور پارٹی کے کارکن بھی باہر نہیں نکلے جس وجہ سے جڑواں شہروں میں کاروبار چلتا رہا ہے۔‘
صوبہ سندھ اور پنجاب میں اس ہڑتال کے کوئی آثار نظر نہیں آئے۔ اس بارے میں شیر علی ارباب نے الزام عائد کیا کہ ’ان کے قائدین پر سیون اے ٹی اے کے اتنے کیسز ہیں جتنے ٹی ٹی پی  والوں پر نہیں ہیں۔‘
اُن کے بقول ’ہم سیاسی جدوجہد کر رہے ہیں، ہم پر قدغنیں ہیں۔ ایسے حالات میں ہمارے لیے مشکلات زیادہ ہیں، پنجاب میں حالات اس لیے خراب ہیں کہ وہاں اگر چار بندے اکٹھے ہوتے ہیں تو انھیں اٹھا لیا جاتا ہے۔‘
لحاظ علی کہتے ہیں کہ ’پی ٹی آئی کی قیادت یہ سمجھ چکی ہے کہ ان کی اب یہ طاقت نہیں رہی کہ وہ اسلام آباد کی جانب مارچ کر سکیں۔‘
اُن کے بقول ’26 نومبر 2024 کو اسلام آباد میں ہونے والے احتجاج کے بعد پی ٹی آئی کی قیادت کو یہ پیغام دیا گیا ہے کہ اگر دوبارہ اسلام آباد کی طرف مارچ کیا گیا تو ردِعمل اس سے بھی زیادہ سخت ہو گا۔‘

[26]
انچن میں کھیلے جانے والے ایشیئن گیمز میں اس وقت عجیب صورتِ حال پیدا ہو گئی جب قطر کی خواتین باسکٹ بال ٹیم نے حجاب پہننے کی اجازت نہ ملنے پر منگولیا کے خلاف میچ چھوڑ دیا۔
اطلاعات کے مطابق قطر کی خواتین باسکٹ بال ٹیم حجاب پہننے کی اجازت نہ ملنے پر ٹورنامنٹ سے دستبردار ہونے کا سوچ رہی ہے۔
انچن میں اٹھ کھڑے ہونے والے مسائل کا باعث کھیلوں کی بین الاقوامی تنظیم کی جانب سے حال ہی میں نرم کیے گئے ضوابط کے نفاذ کے بارے میں کنفیوژن ہو سکتی ہے۔
ایشیئن گیمز کی آرگنائزنگ کمیٹی کی خاتون ترجمان آنا جہیون یو نے خبر رساں ادارے اے پی کو بتایا کہ قطر کی خواتین باسکٹ بال ٹیم نے میچ شروع ہونے سے قبل حجاب اتارنے سے انکار کر دیا۔
خاتون ترجمان کا کہنا تھا کہ میچ شروع ہونے کے مقررہ دس منٹ بعد ہی انتظامیہ نے میچ ختم کرنے کا اعلان کر کے منگولیا کو فاتح قرار دے دیا۔
آنا جہیون یو نے مزید کہا کہ میچ کے حکام کو سر ڈھاپنے کے حوالے سے کوئی احکامات نہیں ملے تھے اور وہ صرف اور صرف قوانین پر عمل درآمد کر رہے تھے جس کے مطابق میچ کے دوران سر پر ٹوپی، سر پر لگانے والے دیگر لوازمات اور جیولری کا استعمال منع ہے۔
ایشیئن گیمز کی آرگنائزنگ کمیٹی کی خاتون ترجمان کے مطابق کمیٹی کھیلوں کے قوانین میں ملوث نہیں ہے اور میچ حکام کو انٹرنیشنل باسکٹ بال فیڈریشن کی جانب سے اس حوالے سے کوئی ہدایات نہیں ملیں۔
دوسری جانب قطر کے دستے کی چیف ڈی مشن خلیل الجابر نے آرگنائزنگ کمیٹی کے اس فیصلے پر حیرانی کا اظہار کرتے ہوئے کہا ہے کہ ان کی خواتین ٹیم ایشیئن گیمز میں اس وقت نہیں باسکٹ بال نہیں کھیلے گی جب تک اسے حجاب پہننے کی اجازت نہیں ملتی۔
ان کا کہنا تھا: ’ہمیں اس بات کی امید تھی کہ ہماری خواتین کھلاڑی حجاب پہن کر ہی باسکٹ بال کھیلیں گی اور ہم اس لیے یہاں آئے تھے، ہمیں کسی نے بھی نہیں بتایا کہ ہماری ٹیم حجاب پہن کر نہیں کھیل سکتی، ہم اس بارے میں ابھی تک وضاحت کا انتظار کر رہے ہیں۔‘
دوسری جانب ایشیئن گیمز کی آرگنائزنگ کمیٹی نے دیگر مقابلوں میں حجاب پہن کر کھیلنے کی اجازت دے رکھی ہے۔ ان مقابلوں میں بیڈمنٹن، شوٹنگ، ٹریک اینڈ فیلڈ شامل ہیں۔
واضح رہے کہ کھیلوں کے تمام قوانین کو ان کے متعلقہ بین الاقوامی فیڈریشن کی جانب سے کنٹرول کیا جاتا ہے اور بہت سے مقابلوں کے دوران بعض کھلاڑیوں کے لیے سر ڈھانپنے کی اجازت ہے۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[27]
بالی ووڈ کی اداکارہ دیپکا پاڈوکون اور بھارت کے سب سے بڑے اخبار دی ٹائمز آف انڈیا کے درمیان شروع ہونے والا تنازع ختم ہونے کے فی الحال کوئی امکانات نظر نہیں آ رہے۔
یہ تنازع تب شروع ہوا جب دی ٹائمز آف انڈیا نے دیپکا کے خط سینہ کے بارے میں نہ صرف ٹویٹ کی بلکہ تصویر بھی چھاپ دی۔
اخبار نے گذشتہ برس کی ایک تقریب میں لی گئی ایک تصویر سمیت ٹویٹ کی کہ ’او میرے خدایا، دیپیکا کے خط سینہ کا شو دیکھیے۔‘
دیپکا نے ردعمل میں غصّے سے ٹویٹ کی: ’ہاں میں ایک عورت ہوں، میری چھاتیاں بھی ہیں اور خط سینہ بھی۔‘
اس ٹویٹ کو سات ہزار مرتبہ ری ٹویٹ کیا گیا اور دیپکا کی حمایت کے لیے بنایا گیا ہیش ٹیگ IStandWithDeepikaPadukone# کئی گھنٹوں تک بھارت میں سب سے مقبول ٹرینڈ رہا۔
،تصویر کا ذریعہDeepikas Twitter Page
اخبار نے تو یہ ٹویٹ ہٹا دی لیکن دیپکا کے جواب میں ٹویٹ کی کہ ’یہ تو آپ کی تعریف کی گئی تھی، آپ اتنی اچھی لگ رہی تھیں کہ ہم نے یقینی بنا دیا کہ ہر کسی کو آپ کی خوبصورتی کے بارے میں پتہ چلے۔‘
ظاہر ہے کہ اس جواب سے دیپکا سمیت بہت سے لوگ ناراض ہوئے۔
دیپکا نے اپنے فیس بک پر ایک لمبی پوسٹ لکھی کہ ’ایسے وقت میں جب عورت کو برابری کی بنیاد پر حقوق دینے کی جدوجہد کی جا رہی ہے، اب بھی قارئین کی توجہ حاصل کرنے کی لیے ایسے ہتھکنڈے اختیار کیے جاتے ہیں۔‘
End of سب سے زیادہ پڑھی جانے والی
’ مجھے اپنے جسم کے بارے میں بات کرنا معیوب نہیں لگتا اور میں کردار کو بہتر طور پر نبھانے کے لیے فلموں میں بھی ایسا کرنے سے شرم محسوس نہیں کرتی، لیکن میں صرف یہ کہنا چاہتی ہوں کہ فلموں سے ہٹ کر نجی حیثیت میں میری عزت کی جائے۔‘
ٹائمز آف انڈیا نے تو اس کے بعد پورا مضمون چھاپ ڈالا جس نے سوشل میڈیا پر لوگوں کا غصہ اور بڑھا دیا اور بہت سوں نے مضمون کو ’ٹویٹ کی طرح بدتمیزی‘ پر مبنی قرار دیا۔
ٹائمز آف انڈیا دیپکا پر بے جا تنقید کرنے کا الزام لگاتے ہوئے کہا کہ بہت سے اخبارات اور میڈیا نے دیپکا کے خط سینہ کی تصویر دکھائی اور اس پر بات بھی کی لیکن انھوں نے کچھ نہیں کہا۔
اخبار نے تسلیم کیا ہے کہ ان کی ہیڈ لائن بہتر ہو سکتی تھی۔
لیکن ان کا کہنا ہے کہ ’آن لائن کی دنیا اخبارات سے بہت مختلف ہے، سنسنی خیز ہیڈ لائنز وہاں خاصی عام ہیں۔‘

[28]
اچھا چلتا ہوں، دعاؤں میں یاد رکھنا
میرے ذکر کا زباں پہ سواد رکھنا۔۔۔
ہماری نسل نے خوشی کے لمحے ہوں یا غم کی راتیں، جن آوازوں کے ساتھ جینا سیکھا ہے، ان میں انڈیا کے اریجیت سنگھ بھی شامل ہیں۔
لیکن وہ سریلی اور درد بھری آواز جس کے ساتھ ہم گذشتہ 15 برسوں سے جڑے ہوئے ہیں۔۔۔ ذرا سوچیے اگر وہی شخص ایک دن اچانک یہ اعلان کر دے کہ وہ اب ’بطور پلے بیک سنگر‘ کوئی نیا گانا نہیں گائے گا، تو دل پر کیا گزرتی ہے؟
انڈیا کے معروف گلوکار اریجیت سنگھ نے اعلان کیا ہے کہ وہ اب سے ’بطور پلے بیک سنگر‘ کوئی نیا گانا نہیں گائیں گے۔
انسٹاگرام اور فیس بک پر اریجیت سنگھ کے اس اعلان نے کروڑوں مداحوں کے دل اداس کر دیے ہیں۔۔۔ اور سچ یہ ہے کہ ہم ابھی اس ’بریک اپ سونگ‘ کے لیے تیار نہیں تھے۔
،تصویر کا ذریعہinstagram/arijitsingh
انھوں نے اپنے سوشل میڈیا پر لکھا: ’ہیلو، آپ سب کو نیا سال مبارک ہو۔ میں اپنے تمام سامعین کا شکریہ ادا کرنا چاہتا ہوں جنھوں نے مجھے اتنے سال بے انتہا محبت دی۔‘
’میں کہنا چاہتا ہوں کہ اب میں بطور پلے بیک سنگر کوئی نیا کام نہیں لوں گا۔ میں اسے یہیں ختم کر رہا ہوں۔ یہ بہت خوبصورت سفر رہا ہے۔‘
End of سب سے زیادہ پڑھی جانے والی
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
اریجیت سنگھ نے محض 38 برس کی عمر میں پلے بیک سنگنگ سے کنارہ کشی کا اعلان کیا ہے۔
کسی فنکار کا اپنے کیریئر کے عروج پر یوں اچانک ریٹائرمنٹ کا اعلان نہ صرف اس کے ساتھیوں اور حریفوں کے لیے حیران کن ہوتا ہے بلکہ اس کے مداحوں کو بھی افسردہ کر دیتا ہے۔
بالی ووڈ سنگر اریجیت سنگھ نے جب منگل کی شام اچانک سوشل میڈیا پوسٹ کے ذریعے اعلان کیا کہ وہ پسِ پردہ گلوکاری یعنی پلے بیک سنگنگ نہیں کریں گے تو یہ خبر اُن کے چاہنے والوں کے لیے انتہائی تکلیف دہ ثابت ہوئی۔
اس سے متعلق اُن کے فینز نے سوشل میڈیا پر کیا کہا اور اُن کے فیصلے نے کس طرح سے لوگوں کو افسردہ کیا اس کے بارے میں تو ہم آگے چل کر بات کریں گے مگر اس خبر کے سامنے آنے کے بعد جو سوال سب سے زیادہ کیا جانے لگا وہ یہ تھا کہ آخر اریجیت نے ایسا کیوں کیا؟ کیوں اب اُن کے چاہنے والے اُن کی آواز بطور پلے بیک سنگر کے نہیں سُن پائیں گے؟
انڈیا کے مقبول ترین گلوکاروں میں سے ایک، پلے بیک سنگنگ کی دنیا میں ایک جانا پہچانا نام، اریجیت سنگھ نے کئی سپر ہٹ گانوں کو اپنی آواز دی۔
تاہم اریجیت سنگھ نے یہ بھی لکھا کہ موسیقی سے ان کی وابستگی برقرار رہے گی اور وہ موسیقی ترتیب دیتے رہیں گے۔
لیکن اریجیت سنگھ نے پلے بیک سنگنگ چھوڑنے کے فیصلے کا اعلان کیوں کیا، جس نے انہیں صرف 40 سال کی عمر میں نہ صرف ملک بلکہ دنیا بھر میں پہچان دی؟
بی بی سی نے اریجیت سنگھ کے فیصلے متعلق اُن کے کُچھ قریبی لوگوں سے بات کی اور یہ جاننے کی کوشش کی کہ انھوں نے یہ فیصلہ کیوں کیا ہے۔
اریجیت نے انوراگ باسو کی کئی فلموں جیسے ’برفی‘، ’جگّا جاسوس‘، ’لوڈو‘، ’میٹرو ان دنوں‘ کے گانے گائے اور ان فلموں کے کچھ گانے بڑے ہٹ ثابت ہوئے۔
انوراگ نے بی بی سی سے بات کرتے ہوئے کہا کہ ’دنیا بھر کے لوگ چاہے اس بات پر حیرت میں پڑ گئے ہوں لیکن مجھے ان کے اس فیصلے پر ذرا بھی حیرت نہیں ہوئی۔ میں ایک عرصے سے جانتا ہوں کہ اریجیت آخر کس قدر باصلاحیت شخص ہیں اور سنگنگ کے علاوہ زندگی میں بہت کچھ کرنے کی خواہش رکھتے ہیں۔‘
اُن کا مزید کہنا تھا کہ ’مجھے معلوم ہے کہ اریجیت سنگھ کو فلمیں بنانے کا جنون کی حد تک لگاؤ ہے۔ جب میں فلم برفی بنا رہا تھا، اس وقت بھی اریجیت نے مجھے اپنے اسسٹنٹ کے طور پر کام دینے کی درخواست کی تھی۔ وہ سکول کھولنے اور بچوں کے ساتھ زیادہ وقت گزارنے کی خواہش بھی رکھتے ہیں۔ ان کے اور بھی کئی منصوبے ہیں جن سے ہمیں ان کا الگ روپ دیکھنے کو ملے گا۔‘
بی بی سی نیوز کو باوُثوق ذرائع سے اس بات کا علم ہوا ہے کہ اریجیت سنگھ ایک ڈائریکٹر کے طور پر اپنی پہلی ہندی فلم پر کام شروع کر چکے ہیں۔
یہ ایک ’جنگل ایڈونچر‘ فلم ہوگی اور اس میں نوازالدین صدیقی مرکزی کردار میں نظر آئیں گے۔ فی الحال اس فلم کی شوٹنگ شانتی نکیتن میں جاری ہے۔
اس فلم کو اریجیت سنگھ اور ان کی اہلیہ کوئل سنگھ نے مشترکہ طور پر لکھا ہے۔
انوراگ باسو کہتے ہیں کہ ’اریجیت کو فلم میکنگ کا علم ہے وہ جانتے ہیں کہ کس اداکار سے کیا کام لینا ہے۔‘
اریجیت سنگھ نے اپنے ابتدائی کیریئر میں مشہور موسیقار پریتم کو کچھ وقت کے لیے اسسٹ کرکے موسیقی کی باریکیوں کو سیکھا۔
پریتم کی میوزک ڈائریکشن میں انھوں نے فلم برفی، یہ جوانی ہے دیوانی، جگّا جاسوس، تماشہ، اے دل ہے مشکل اور برہماستر کے گانے گائے جو بے حد ہٹ ثابت ہوئے۔ دونوں کی جوڑی کو بے حد کامیاب مانا جاتا ہے۔
اریجیت سنگھ نے پریتم کے علاوہ بطور میوزک ڈائریکٹر شنکراہسان لوئے، وشال شیکھر، متھن، مونٹی شرما جیسے موسیقاروں کے ساتھ بھی کام کیا۔
بالی ووڈ میں اپنے گانوں، مختلف انداز اور سادہ طبیعت ہونے کی وجہ سے بہت کم وقت میں ایک خاص مقام حاصل کرنے والے اریجیت سنگھ اپنا زیادہ تر وقت ممبئی میں نہیں بلکہ مغربی بنگال کے علاقے مرشدآباد میں گزارتے ہیں۔
مرشد آباد میں ہی وہ اپنی اہلیہ کوئل اور دو بیٹوں کے ساتھ رہتے ہیں اور وہیں سے چند سال پہلے قائم کی گئی اپنی میوزک کمپنی اور فلم پروڈکشن ہاؤس کو بھی چلاتے ہیں۔
انھوں نے اپنے آبائی شہر مرشدآباد میں واقع گھر میں ایک ریکارڈنگ سٹوڈیو بنا رکھا ہے اور گذشتہ کچھ عرصے سے وہیں سے اپنے گانے ریکارڈ اور کمپوز کر رہے ہیں۔
حال ہی میں موسیقار جوڑی سلیم سلیمان کے سلیم مرچنٹ نے اسی سٹوڈیو میں جا کر اریجیت سنگھ کی آواز میں ایک گانا ریکارڈ کیا۔
سلیمان کہتے ہیں کہ ’فلم میکنگ اریجیت کا ایک پرانا خواب ہے جس پر اب وہ مکمل توجہ دینا چاہتے ہیں۔ وہ بہت ہی پرعزم شخصیت ہیں اور میں ان کے اس فیصلے کی بہت عزت کرتا ہوں۔‘
اریجیت سنگھ ستیاجیت رے کے سینما سے بے حد متاثر رہے ہیں اور چند سال پہلے انھوں نے اپنے موسیقی کے استاد راجندر پرساد ہزارے کی زندگی پر بنگلہ زبان میں ایک فلم کی پروڈکشن اور ہدایت کاری کی تھی۔
ان کے خاندانی دوست اور مرشدآباد میں رہنے والے انیلاوا چٹرجی بتاتے ہیں کہ ’اس وقت اریجیت ایک ہندی اور ایک بنگلہ فلم بنانے میں مصروف ہیں اور دونوں فلموں کی شوٹنگ مغربی بنگال کے مختلف حصوں میں ہو رہی ہے۔‘
انیلاوا چٹرجی مزید کہتے ہیں کہ ’اریجیت جتنا جنونی گلوکار اور موسیقار ہیں، اتنے ہی رحم دل انسان بھی وہ مقامی سطح پر ضرورت مند لوگوں کی مدد کرنے میں ہمیشہ پیش پیش رہتے ہیں۔‘
،تصویر کا ذریعہFacebook/Arijit Singh
اریجیت کی انسٹاگرام اور فیس بک پوسٹ پر لاکھوں افراد نے اپنے جذبات کا اظہار کیا اور ان سے پلے بیک سنگنگ نہ چھوڑنے کو کہا ہے۔
ایک صارف نے ان کی ریٹائرمنٹ کی پوسٹ پر لکھا ’آپ کی آواز صرف موسیقی نہیں تھی۔۔۔ یہ ہمارے دل ٹوٹنے کے لمحوں، پہلی محبتوں اور ہر احساس کا ساؤنڈ ٹریک تھی۔‘
کئی افراد نے اس پوسٹ کے نیچے ٹوٹے ہوئے دل بنائے اور بیشتر نے لکھا ہے کہ ان کا دل اتنا دکھی ہے کہ وہ اس پوسٹ کو لائک نہیں کر سکتے۔
تاہم بہت سے لوگوں کا یہ بھی ماننا ہے کہ اب وہ ’ہر قسم کی پابندیوں سے آزاد ہو کر ایک نئے روپ‘ میں نظر آئیں گے۔
سوشل میڈیا پر ہزاروں افراد اریجیت کے گانوں کے گانے پوسٹ کرتے ہوئے انھیں خوبصورت الفاظ میں خراج تحسین پیش کر رہے ہیں۔
ایک صارف نے انھیں خراجِ تحسین پیش کرتے ہوئے لکھا ’اگر لیجنڈز ریٹائر ہو بھی جائیں، تو ان کی آوازیں کبھی ریٹائر نہیں ہوتیں۔‘
ایک اور صارف نے اس حوالے سے لکھا ’وہ آواز جس نے نسلوں کو شکل دی، اب احترام کے ساتھ رخصت لے رہی ہے۔ موسیقی، یادوں اور جادو دکھانے کے لیے شکریہ۔ لیجنڈز کبھی ریٹائر نہیں ہوتے، وہ ہر اُس سُر میں ہمیشہ زندہ رہتے ہیں جو وہ ہمیں سنا گئے۔‘
ایک صارف نے تبصرہ کیا ’کچھ آوازیں ہماری زندگی کا حصہ بن جاتی ہیں۔۔۔۔ اریجیت سنگھ، آپ نے ہمیں صرف موسیقی نہیں دی، آپ نے ہمیں جذبات، یادیں اور مشکل دنوں میں سہارا دیا۔‘
’آپ جو بھی راستہ چنیں، میرے دل میں آپ کے لیے احترام ہمیشہ قائم رہے گا۔ پلے بیک ہو یا نہ ہو، آپ ہمیشہ میرے دل کی آواز رہیں گے۔‘
جہاں بہت سے مداح ان کے اس فیصلے کے پیچھے وجہ جاننے کے لیے بے چین ہیں وہیں ہزاروں مداح ان کے اب تک کے موسیقی کے سفر پر ان کا شکریہ بھی ادا کر رہے ہیں۔
،تصویر کا ذریعہFacebook/Arijit Singh
ایک مداح نے ان کی آواز میں ساحر لدھیانوی کی غزل کے چند مصرعے لکھے۔
ایک صارف نے لکھا ’2026 کے شروع ہوتے ہی اس جھٹکے کی توقع نہ تھی۔‘
فلم فیئر نے اپنے تبصرے میں لکھا ہے ’دنیا آپ کی آواز کے بغیر اتنی حسین نہیں رہے گی۔۔۔‘
مغربی بنگال کے مرشد آباد میں پیدا ہونے والے اریجیت سنگھ نے ہندی اور بنگالی کے علاوہ مراٹھی سمیت کئی دیگر انڈین زبانوں میں گانے گائے ہیں۔
ان کے بالی ووڈ گلوکاری کیرئیر کا آغاز 2011 میں فلم مرڈر ٹو سے ہوا۔ اس فلم کا ’دل سنبھل جا ذرا۔۔۔۔ پھر محبت کرنے چلا ہے تو‘ آج بھی انتہائی مقبول گانا ہے۔
عاشقی ٹو کا یہ گانا اریجیت کے سب سے پسندیدہ  گانوں میں شمار ہوتا ہے۔
انھوں نے حال ہی میں ریلیز ہونے والی فلم بارڈر ٹو کے گانے ’گھر کب آؤ گئے‘ کو بھی اپنی آواز دی ہے، جس کا آج کل کافی چرچا ہے۔
انھوں نے وشال بھردواج کی ہدایت کاری میں بننے والی فلم ’او رومیو‘ کا گانا ’ہم تو تیرے ہی لیے تھے۔۔۔‘ بھی گایا ہے جو اگلے ماہ ریلیز ہونے جا رہی ہے۔
،تصویر کا ذریعہFacebook/Arijit Singh
2023 میں دی میوزک پوڈ کاسٹ کو انٹرویو دیتے ہوئے جب ان سے میوزک لیبلز کے بارے میں پوچھا گیا تو انھوں نے کہا کہ وہ اپنے کام میں انصاف سے کام لیتے ہیں اور یہ کہ سارا کاروبار فنکاروں کی وجہ سے ہی چلتا ہے۔
ان کا کہنا تھا ’فنکار اپنی زندگی میں اتنے پریکٹیکل نہیں ہوتے جتنے پریکٹیکل بزنس مین ہوتے ہیں۔ کاروبار مکمل طور پر اس بات پر منحصر ہوتا ہے کہ فنکار کیا کر رہا ہے۔ لہٰذا اگر ہر کسی کو لگتا ہے کہ کوئی چیز منصفانہ نہیں ہے، تو اس میں ضرور کچھ ہے۔‘
فلمسازوں اور پروڈیوسرز کے بارے میں پوچھے گئے سوال پر ان کا کہنا تھا کہ ’انھیں کچھ چیزوں کے بارے میں واضح ہونا چاہیے، یا تو کام کروائیں اور انھیں معاوضہ دیں یا انھیں بالکل کام نہ دیں کیونکہ انڈسٹری میں بہت سے لوگ ایسے ہیں جن کو اتنی تنخواہ نہیں ملتی جتنا وہ کام کرتے ہیں۔‘
جب ان سے پوچھا گیا کہ وہ کس شہر کا دورہ کرنے میں سب سے زیادہ لطف اندوز ہوتے ہیں تو اس نے ایمسٹرڈیم کا نام لیا۔
اس پوڈ کاسٹ کے دوران ان سے پوچھا گیا کہ وہ کس قسم کے فنکار کے ساتھ کام کرنا چاہیں گے۔ اس سوال پر انھوں نے کہا کہ میں ایرک کلاپٹن یا جسٹن ٹمبرلیک کے ساتھ کچھ کرنا چاہوں گا۔
انھوں نے جان مائر اور ہنس زیمر کا نام بھی لیا۔
اریجیت کا کہنا تھا کہ اس فہرست میں بہت سے نام ہیں۔ ان کا یہ بھی کہنا تھا کہ کولڈ پلے کے ساتھ کام کرنا ان کا خواب ہے۔
جب اریجیت سے پوچھا گیا کہ وہ کن فنکاروں کو سنتے ہیں تو انھوں نے لیزی میکالپائن، استاد امیر خان اور پنڈت ہری پرساد چورسیا کا نام لیا۔
ان کا کہنا تھا کہ انھیں انڈین کلاسیکی موسیقی سن کر لطف آتا ہے۔
اریجیت سنگھ نے ایک بار ریڈیو مرچی کو انٹرویو دیتے ہوئے کہا تھا کہ ان کا پسندیدہ آلہ تانپورہ ہے۔ انھوں نے اسے موسیقی کی تاریخ کا سب سے بڑا آلہ قرار دیا۔
اریجیت سنگھ خود کو مدھوبالا کا بہت بڑا مداح کہتے ہیں۔ ریڈیو مرچی کو انٹرویو دیتے ہوئے انھوں نے کہا کہ ’جب میں بچپن میں چتراہار اور رنگولی دیکھتا تھا تو اس کے گانے سب سے زیادہ سنتا تھا۔‘

[29]
،تصویر کا ذریعہSpace Frontiers/Archive Photos/Hulton Archive/Getty Images
جب امریکہ خلیجِ فارس میں اپنی عسکری موجودگی بڑھا رہا ہے، ایران نے خبردار کیا ہے کہ اگر جنگ چھڑ گئی تو آبنائے ہرمز، جو دنیا میں تیل کی ترسیل کا سب سے اہم راستہ ہے، بند کر دی جائے گی۔
ایران کی سٹریٹجک کونسل برائے خارجہ تعلقات کے سیکرٹری جلال دہغنی فیروزآبادی نے کہا کہ جنگ کی صورت میں ’توانائی کی سلامتی خطرے میں پڑ جائے گی اور آبنائے ہرمز بند ہو جائیے گی۔‘
دنیا کے خام تیل کا تقریبا پانچواں حصہ اس تنگ راستے سے گزرتا ہے جو اپنے سب سے تنگ مقام پر صرف 40 کلومیٹر چوڑا ہے۔
امریکہ خلیجی خطے میں اپنی فوجی موجودگی میں مسلسل اضافہ کر رہا ہے کیونکہ واشنگٹن اور تہران کے درمیان ایران کے جوہری پروگرام پر کشیدگی بڑھ رہی ہے۔
دونوں ممالک کے درمیان مذاکرات جاری ہیں، لیکن نو فروری 2026 کو امریکی محکمہ ٹرانسپورٹیشن کی میری ٹائم ایڈمنسٹریشن نے ہدایت جاری کی ہے جس میں امریکی پرچم بردار تجارتی جہازوں کو ایران کے علاقائی پانیوں سے جتنا ممکن ہو دور رہنے کو کہا گیا۔
اس اعلان کے بعد عالمی منڈی میں تیل کی قیمتیں ایک فیصد سے زیادہ بڑھیں، لیکن اگلے دن ان میں معمولی کمی آئی۔
ماضی میں اس خطے میں کشیدگی میں اضافے کے وقت، برطانیہ کی انٹیلی جنس ایجنسی ایم آئی سکس کے سابق سربراہ، سر ایلکس ینگر نے بی بی سی کو بتایا تھا، ’آبنائے ہرمز کو بند کرنا بلاشبہ ایک ناقابل یقین معاشی مسئلہ ہوگا کیونکہ اس کا تیل کی قیمت پر اثر پڑے گا۔‘
خلیج فارس اور خلیج عمان کے بیچ واقع آبنائے ہرمز ایران اور عمان کے درمیان ایک سمندری راستہ موجود ہے۔ اس میں داخلے اور اخراج کے مقامات تو تقریباً 50 کلومیٹر چوڑے ہیں لیکن درمیان میں سب سے تنگ مقام پر اس کی وسعت تقریباً 40 کلومیٹر رہ جاتی ہے۔
End of سب سے زیادہ پڑھی جانے والی
یہ سمندری راستہ اتنا ہی گہرا ہے کہ بڑے تجارتی جہاز اس کے وسط میں ہی سفر کر سکتے ہیں یعنی بڑے آئل ٹینکر تقریبا 10 کلومیٹر چوڑے چینل میں ہی سفر کر سکتے ہیں۔
1980 سے 1988 تک جاری رہنے والی ایران اور عراق کی جنگ کے دوران دونوں ممالک نے ایک دوسرے کی تیل کی رسد اور برآمدات کو متاثر کرنے کی کوشش کی تھی اور اس تنازع کو اسی وجہ سے تاریخ میں ’ٹینکر جنگ‘ کے نام سے بھی جانا جاتا ہے۔
اور اسی لیے بحرین میں تعینات امریکی بحریہ کے فلیٹ کو یہ ذمہ داری سونپی گئی تھی کہ وہ تجارتی بحری جہازوں کی حفاظت کرے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
اس راستے کی اہمیت کا اندازہ اس بات سے لگایا جا سکتا ہے کہ دنیا میں تیل کی مجموعی تیل کی رسد کا پانچواں حصہ اسی راستے سے گزرتا ہے۔
سعودی عرب، متحدہ عرب امارات، کویت اور ایران جیسے ممالک سے تیل دیگر ممالک کو پہنچایا جاتا ہے۔ اس کے علاوہ دنیا میں سب سے زیادہ ایل این جی برآمد کرنے والا ملک قطر بھی اپنی برآمدات کے لیے اسی گزر گاہ پر انحصار کرتا ہے۔
فریٹ اینالیٹکس فرم وورٹیکسا کے اعداد و شمار کے مطابق، گذشتہ سال اوسطاً روزانہ اوسطا 20 ملین بیرل سے زائد خام تیل اور دیگر ایندھن اس راستے سے گزرے۔
یہ تقریباً سالانہ 600 ارب ڈالر کی توانائی کے ذرائع کی تجارت کے برابر ہے جو ہر سال سمندری راستوں کے ذریعے ہوتی ہے۔
ایران اور دیگر اوپیک رکن ممالک سعودی عرب، متحدہ عرب امارات، کویت، اور عراق اپنے گاہکوں خصوصاً ایشیائی ممالک کو زیادہ تر خام تیل آبنائے ہرمز کے ذریعے ہی برآمد کرتے ہیں۔
آبی راستے میں کسی بھی قسم کی خلل عالمی سطح پر تیل کی فراہمی میں نمایاں تاخیر کا باعث بن سکتی ہے، جس کا فوری اثر قیمتوں پر پڑ سکتا ہے۔ تاہم، تجزیہ کاروں کو یہ بھی خدشہ ہے کہ اسرائیل اور ایران کے درمیان تنازعے کے بڑھنے کا ممکنہ طور پر زیادہ سنگین نتیجہ ہو سکتا ہے۔
امریکی کانگریس کی تحقیقاتی سروس کی 2012 کی رپورٹ میں کہا گیا کہ ایران بتدریج بندش کا طریقہ اختیار کر سکتا ہے۔
وہ یہ بتائے بغیر کہ اس کے نتائج کیا ہوں گے، آبنائے ہرمز میں نیویگیشن پر پابندی کا اعلان کر سکتا ہے۔ وہ یہ بھی کہہ سکتا ہے کہ اس راستے سے گزرنے والے جہازوں کا معائنہ یا انھیں ضبط کیا جا سکتا ہے۔
ایرانی بحریہ تجارتی جہازوں کی جانب تنبیہی فائرنگ بھی کر سکتی ہے اور مخصوص جہازوں کو نشانہ بھی بنایا جا سکتا ہے۔
اس کے علاوہ اس آبنائے اور خلیج فارس میں بحری بارودی سرنگیں بچھائی جا سکتی ہیں اور تجارتی اور فوجی جہازوں کو نشانہ بنانے کے لیے آبدوزوں اور میزائلوں کا استعمال بھی ممکن ہے۔
ماہرین پیش گوئی کرتے ہیں کہ ایران کے لیے ہر ماہ اس راستے پر سفر کرنے والے تقریبا تین ہزار بحری جہازوں کو روکنے کا سب سے مؤثر طریقہ تیز حملہ آور کشتیوں اور آبدوزوں کے ذریعے بارودی سرنگیں بچھانا ہی ہو گا۔
ایران کی باقاعدہ بحریہ اور پاسدارانِ انقلاب کی بحریہ ممکنہ طور پر غیر ملکی جنگی جہازوں اور تجارتی جہازوں پر حملے کر سکتی ہے تاہم، بڑے فوجی جہاز بدلے میں اسرائیلی یا امریکی فضائی حملوں کے لیے آسان ہدف بن سکتے ہیں۔
ایران کی تیز رفتار کشتیاں اکثر جہاز شکن میزائلوں سے بھی لیس ہوتی ہیں۔ ایران-عراق جنگ میں بھی ایران نے تیل کے ٹینکروں پر سلک ورم میزائل داغے تھے اور خلیجی پانیوں میں بحری بارودی سرنگیں بچھائیں تھیں۔
ان میں سے ایک بارودی سرنگ کا نشانہ یو ایس ایس سیموئل بی رابرٹس بنا تھا، جس پر امریکہ نے جوابی فوجی کارروائی کی تھی۔
اس وقت ایران آبنائے ہرمز کو مکمل طور پر بند کرنے میں ناکام رہا، لیکن اس نے شپنگ انشورنس پریمیم میں نمایاں اضافہ کیا تھا۔
جس طرح بین الاقوامی برادری طویل عرصے سے ایران کی فوجی جوہری پروگرام کی مخالفت کرتی رہی ہے، بڑی طاقتوں نے بار بار کہا ہے کہ وہ تہران کو اپنی سٹریٹجک جغرافیائی حیثیت کو عالمی توانائی کی فراہمی کو روکنے کے لیے استعمال کرنے کی اجازت نہیں دیں گی۔
ماہرین اکثر پیش گوئی کرتے ہیں کہ ایران عارضی طور پر اس آبنائے کو بند کر سکتا ہے لیکن بہت سے لوگ اتنے ہی پراعتماد ہیں کہ امریکہ اور اس کے اتحادی فوجی ذرائع استعمال کر کے سمندری ٹریفک کے بہاؤ کو دوبارہ شروع کروا سکتے ہیں۔
یہ خیال کیا جاتا ہے کہ اگر ایران آبنائے ہرمز کو بند کر دے تو عالمی تیل کی 20 فیصد رسد متاثر ہو گی۔
اینالیٹکس فرم ورٹیکسا کی تحقیق سے پتہ چلتا ہے کہ سعودی عرب روزانہ تقریبا چھ ملین بیرل خام تیل آبنائے ہرمز کے ذریعے برآمد کرتا ہے، جو کسی بھی پڑوسی ملک سے زیادہ ہے۔
امریکی انرجی انفارمیشن ایڈمنسٹریشن (EIA) کا اندازہ ہے کہ 2024 میں آبنائے ہرمز سے گزرنے والی خام تیل اور کنڈینسیٹ کا 84 فیصد اور مائع قدرتی گیس کا 83 فیصد ایشیائی بازاروں میں گیا۔
اس کا کہنا ہے کہ چین، بھارت، جاپان، اور جنوبی کوریا خام تیل کے سب سے بڑے درآمد کنندگان میں شامل ہیں جو اس راستے سے گزرتا ہے۔
ای آئی اے کے مطابق، امریکہ نے 2024 میں اس راستے سے روزانہ تقریباً پانچ لاکھ بیرل خام تیل اور کنڈینسیٹس درآمد کیے جو اس کی کل تیل درآمدات کا تقریبا سات فیصد اور پیٹرولیم کی کھپت کا دو فیصد تھا۔
اسی رپورٹ میں کہا گیا ہے کہ اس سال خلیجی ممالک سے امریکی خام تیل کی درآمدات تقریبا 40 سال میں سب سے کم سطح پر پہنچ گئیں کیونکہ کینیڈا سے ملکی پیداوار اور درآمدات میں اضافہ ہوا ہے۔
آبنائے سے گزرنے والے یورپ کا مجموعی تیل کا حصہ روزانہ ایک ملین بیرل سے بھی کم معلوم ہوتا ہے۔
اس تناظر میں، ایسا لگتا ہے کہ وہ عرب اور ایشیائی ممالک آبنائے ہرمز کی ممکنہ بندش سے امریکہ یا یورپی طاقتوں کے مقابلے میں زیادہ نقصان اٹھائیں گے، جنھوں نے حالیہ تنازعے میں سیاسی طور پر اسرائیل کے ساتھ اتحاد کیا ہے۔
چین آبنائے ہرمز سے گزرنے والے تیل کے سب سے بڑے صارفین میں سے ایک ہے۔ اس تیل کا ایک بڑا حصہ اسے ایران عالمی مارکیٹ کی قیمتوں سے کم قیمتوں پر فروخت کرتا ہے اور جو تہران کو امریکی پابندیوں سے نمٹنے میں مدد دینے کے لیے ایک اہم معاشی سہارا ہے۔
EIA کا اندازہ ہے کہ چین نے 2024 میں ایران کی برآمد کردہ تیل کا تقریبا 90 فیصد حصہ خریدا تھا۔
ایران کی سٹریٹجک کونسل برائے خارجہ تعلقات کے سیکرٹری فیروزآبادی کے مطابق، ’اگر یہ آبنائے بند ہو گئی تو سب سے پہلے نقصان اٹھانے والا ملک چین ہوگا، اس لیے مذاکرات چینیوں کے لیے بھی اہم ہیں۔‘
ایرانی تیل کے بڑے صارف کے طور پر، بیجنگ کے لیے تیل کی قیمتوں میں اضافے یا شپنگ راستوں میں خلل کا خیرمقدم کرنے کا امکان بہت کم ہے۔ چین سے توقع کی جا سکتی ہے کہ وہ اپنی مکمل سفارتی طاقت استعمال کرے گا تاکہ اس اہم توانائی کے راستے کو بند کرنے سے روکا جا سکے۔
انرجی کنسلٹنسی آؤٹ لک ایڈوائزرز کے پارٹنر انس الحاجی نے سی این بی سی کو بتایا کہ آبنائے ہرمز کو بند کرنے سے ایران کے اتحادیوں کو دشمنوں سے زیادہ نقصان پہنچے گا۔ ’وہ (ایرانی) پہلے کوئی ایسا کام نہیں کرنا چاہتے جو خود کو نقصان پہنچائے۔‘
آبنائے ہرمز کی بندش کے مسلسل خطرے نے برسوں سے خلیج کے تیل برآمد کرنے والے ممالک کو متبادل برآمدی راستے تیار کرنے پر مجبور کیا ہے۔
2019 میں، سعودی عرب نے عارضی طور پر ایک قدرتی گیس پائپ لائن کو خام تیل لے جانے کے لیے دوبارہ استعمال کیا۔
متحدہ عرب امارات نے اپنے اندرونی تیل کے ذخائر کو خلیج عمان کے بندرگاہ فجیرہ سے ایک پائپ لائن کے ذریعے جوڑ دیا ہے جس کی یومیہ صلاحیت 15 لاکھ بیرل ہے۔
جولائی 2021 میں، ایران نے گورہ-جسک پائپ لائن کا افتتاح کیا، جس کا مقصد خلیج عمان میں خام تیل منتقل کرنا تھا۔یہ پائپ لائن اس وقت تقریباً ساڑھے تین لاکھ بیرل یومیہ ایندھن لے جا سکتی ہے تاہم اطلاعات کے مطابق ایران نے ابھی تک اسے استعمال نہیں کیا۔
ای آئی اے نے گذشتہ سال جون میں کہا تھا کہ موجودہ متحدہ عرب امارات اور سعودی پائپ لائنز سے تقریبا 26 لاکھ بیرل یومیہ کی غیراستعمال شدہ صلاحیت آبنائے ہرمز کو ’بائی پاس‘ کرنے کے لیے دستیاب ہو سکتی ہے۔
ماضی میں آبنائے ہرمز میں ایران اور امریکہ کے درمیان تنازع رہا ہے۔ 1988 میں امریکی جنگی جہاز نے ایک ایرانی مسافر بردار طیارہ مار گرایا تھا جس میں 290 افراد ہلاک ہو گئے تھے۔
امریکہ نے اس وقت کہا تھا کہ اس کے بحری بیڑے نے ’غلطی سے مسافر بردار طیارے کو ایک لڑاکا طیارہ سمجھ کر‘ نشانہ بنایا تھا تاہم ایران کے مطابق یہ ’سوچا سمجھا حملہ‘ تھا۔
امریکہ کا یہ بھی دعویٰ ہے کہ اس کے بحری جنگی جہاز خطے میں تجارتی جہازوں کے تحفظ کے لیے موجود ہیں جنھیں ممکنہ طور پر ایرانی بحریہ نشانہ بنا سکتی ہے۔
سنہ 2008 میں امریکہ نے دعویٰ کیا تھا کہ ایرانی کشتیوں نے تین امریکی جنگی جہازوں کے قریب پہنچنے کی کوشش کی۔ اس کے جواب میں ایرانی پاسداران انقلاب کے اس وقت کے کمانڈر ان چیف محمد الجعفری نے کہا تھا کہ اگر ان کی کشتیوں پر حملہ کیا گیا تو امریکہ جہازوں پر قبضہ کر لیا جائے گا۔
2010 میں آبنائے ہرمز میں ایک جاپانی تیل بردار ٹینکر کو نشانہ بنایا گیا جس کی ذمہ دای القاعدہ سے قریبی تعلق رکھنے والے ایک گروہ نے قبول کی تھی۔
2012 میں تہران نے اس وقت آبنائے ہرمز کو بند کرنے کی دھمکی دی تھی جب امریکہ اور یورپ کی جانب سے پابندیاں عائد کی گئی تھیں۔ ایران کا دعویٰ تھا کہ یہ کوششیں اس کی تیل کی برآمدات سے حاصل ہونے والے زرمبادلہ کو متاثر کرنے کے لیے کی جا رہی ہیں۔
سنہ 2018 میں جب امریکہ کی جانب سے ایرانی تیل کی برآمدات کو صفر پر لانے کا اعلان کیا گیا تھا تو ایرانی صدر حسن روحانی نے عندیہ دیا تھا کہ ایران آبنائے ہرمز سے گزرنے والی تیل کی رسد کو متاثر کر سکتا ہے۔
ایرانی پاسداران انقلاب کے ایک کمانڈر نے بھی دھمکی دی تھی کہ اگر ایرانی تیل کی برآمدات کو روکنے کی کوشش کی گئی تو وہ آبنائے ہرمز سے گزرنے والے تیل کی رسد کو روک دیں گے۔

[30]
پاکستانی اداکار نعمان اعجاز نے حال ہی میں ڈرامہ سیریل ’شر پسند‘ میں ایک خاصہ مختلف کردار نبھایا ہے۔ انھوں نے اس کردار کو ادا کرنے کے لیے کیا سوچ کر حامی بھری اور اس میں مزید جان ڈالنے کے لیے کیا چیزیں شامل کیں؟ جانیے ان کے اس خصوصی انٹرویو میں۔

[31]
امریکی قیادت میں اتحادی ممالک نے شام میں دولتِ اسلامیہ کے شدت پسندوں کے خلاف مسلسل تیسری رات بھی فضائی حملے جاری رکھے جن میں تیل کے 12 کارخانوں کو نشانہ بنایا گیا۔
ادھر کرد افواج کا کہنا ہے کہ انھوں نے شام کے شمالی حصے میں دولتِ اسلامیہ کی پیش قدمی کو روک دیا ہے۔
شام میں انسانی حقوق کے لیے کام کرنے والے کارکنوں کا کہنا ہے کہ اتحادیوں کی جانب سے دولت اسلامیہ پر مسلسل تیسری رات فضائی حملوں میں امریکہ، سعودی عرب اور متحدہ عرب امارات کے طیاروں نے حصہ لیا۔
کارکنوں کے مطابق اس کارروائی میں دولتِ اسلامیہ کے 14 شدت پسندوں کے علاوہ پانچ عام شہری بھی مارے گئے۔ امریکی فوج کا کہنا ہے کہ تیل کے ان کارخانوں سے شدت پسندوں کو روزانہ 20 لاکھ ڈالر کی آمدنی ہوتی ہے۔
امریکی فوج کی سینٹرل کمانڈ نے ایک بیان میں کہا ہے کہ وہ کارخانوں پر ہونے والے حملوں کا جائزہ لے رہی ہے تاہم ابتدائی اندازوں کے مطابق یہ حملے کامیاب رہے ہیں۔
پینٹاگان کے ترجمان ریئر ایڈمرل جان کربی نے کہا ہے کہ ان حملوں کا مقصد لازمی طور پر ’شدت پسندوں کو ہلاک کرنا نہیں‘ بلکہ ان تنصیبات کو تباہ کرنا ہے جن کے ذریعے دولتِ اسلامیہ کو بلیک مارکیٹ کے ذریعے آمدن ہوتی ہے۔
کرد افواج کے مطابق انھوں نے ترکی کی سرحد کے ساتھ واقع شامی قصبے کوبانی کے نزدیک آنے والے دولتِ اسلامیہ کے شدت پسندوں کو پیچھے دھکیل دیا ہے۔
اطلاعات کے مطابق عین العرب کے باہر شدید لڑائی جاری ہے اور کرد افواج کے کمانڈروں نے ایک بار پھر امریکہ اور اس کے اتحادیوں سے دولتِ اسلامیہ کے جنگجوؤں کے خلاف فضائی کارروائی کرنے کی درخواست کی ہے۔
End of سب سے زیادہ پڑھی جانے والی
اس سے پہلے دولتِ اسلامیہ کے شدت پسندوں نے شامی قصبے عین العرب کا محاصرہ کر کے اردگرد کے دیہات پر قبضہ کر لیا تھا جس کے نتیجے میں ایک لاکھ 40 ہزار شامی کرد ترکی بھاگنے پر مجبور ہو گئے تھے۔
شام اور ترکی کی سرحد پر موجود بی بی سی کے نامہ نگار مارک لوون کا کہنا ہے کہ چند کرد، کرد ملیشیا کے خلاف لڑنے کے لیے اب شامی قصبے عین العرب واپس آ رہے ہیں۔
شام کے صدر بشار الاسد کے خلاف تین سال قبل شروع ہونے والی لڑائی میں ایک اندازے کےمطابق 15 لاکھ افراد ترکی کی سرحد پر موجود ہیں۔
اقوامِ متحدہ کی سلامتی کونسل نے بدھ کو عراق اور شام میں جاری لڑائی میں ان کے شہریوں کو شامل ہونے سے روکنے کے ایک قرار منظور کی تھی۔
امریکہ کا کہنا ہے کہ 40 سے زائد ممالک نے دولتِ اسلامیہ کے خلاف لڑنے کے لیے اس کی سربراہی میں اتحاد میں شمولیت اختیار کی ہے۔
اس سے پہلے امریکی صدر براک اوباما نے دولتِ اسلامیہ کے شدت پسندوں کے ’موت کے نیٹ ورک‘ کو تباہ کرنے کے عزم کا اظہار کیا۔

[32]
پاکستان کے صوبہ خیبر پختونخوا کے دارالحکومت پشاور میں ہونے والے ایک خودکش دھماکے میں فرنٹیئر کور کے اہلکار سمیت چار افراد ہلاک اور 13 زخمی ہوگئے ہیں۔
پشاور کی مقامی پولیس کا کہنا ہے کہ یہ دھماکہ منگل کی صبح صدر روڈ پر پشاور پریس کلب اور ریلوے سٹیشن کے قریب ہوا۔
دوسری جانب کالعدم تنظیم تحریک طالبان پاکستان درہ آدم خیل اور پشاور گروپ نے پشاور میں سکیورٹی فورسز پر ہونے والے حملے کی ذمہ داری قبول کی ہے۔
پولیس کے سی سی پی او اعجاز خان کے مطابق دھماکے کا ہدف پاکستانی فوج کی فرنٹیئر کور کے بریگیڈیئر خالد جاوید کی گاڑی تھی جو دھماکے کے وقت جائے وقوعہ سے گزر رہی تھی۔
اعجاز خان نے متاثرہ علاقے کے دورے کے بعد صحافیوں سے بات کرتے ہوئے کہا کہ دھماکہ ایک آلٹو کار میں ہوا جو کہ فوجی قافلے کے انتہائی قریب کھڑی تھی۔
پشاور کے ضلعی پولیس افسر نے کہا ہے کہ دھماکے میں بریگیڈیئر خالد محفوظ رہے لیکن ایف سی کا ایک اہلکار ہلاک اور دو زخمی ہوئے ہیں۔
سی سی پی او کے مطابق دیگر ہلاک شدگان میں ایک عورت اور ایک راہگیر شامل ہیں جبکہ زخمیوں کی تعداد 13 ہے جنھیں سی ایم ایچ اور لیڈی ریڈنگ ہسپتال منتقل کر دیا گیا ہے۔
End of سب سے زیادہ پڑھی جانے والی
صوبائی وزیر مشتاق غنی نے بی بی سی اردو کے رفعت اللہ اورکزئی سے بات کرتے ہوئے کہا ہے کہ یہ ایک خودکش حملہ تھا اور حملہ آور گاڑی میں ہی موجود تھا۔
بم ڈسپوزل حکام کا کہنا ہے کہ دھماکے میں 45 کلو کے قریب دھماکہ خیز مواد استعمال کیا گیا اور دھماکے کے نتیجے میں حملہ آور کی گاڑی مکمل طور پر تباہ ہوگئی۔
دھماکے سے فرنٹیئر کور کے افسر کی گاڑی کو جزوی نقصان پہنچا تاہم ان کے قافلے میں شامل ایک گاڑی اور رکشہ بری طرح متاثر ہوا۔
دھماکے کے فوراً بعد متاثرہ علاقے کو فرنٹیئر کور کے جوانوں نے گھیرے میں لے لیا اور شواہد جمع کرنے کا عمل شروع کر دیا گیا۔
اعجاز خان کا کہنا تھا کہ بظاہر ایسا لگتا ہے کہ شمالی وزیرستان میں جاری آپریشن ضربِ عضب کا ردعمل شروع ہوگیا ہے اور اسی تناظر میں شہر کے داخلی و خارجی راستوں پر سکیورٹی سخت کر دی گئی ہے۔
خیبر پختونخوا میں اس سال اب تک دہشت گردی کے بڑے واقعات تو کم ہوئے ہیں لیکن سکیورٹی فورسز کو نشانہ بنائے جانے کا سلسلہ جاری ہے۔
کالعدم تنظیم تحریک طالبان پاکستان درہ آدم خیل اور پشاور گروپ نے پشاور میں سکیورٹی فورسز پر ہونے والے حملے کی ذمہ داری قبول کی ہے۔

[33]
سری لنکا اور انڈیا میں ہونے والا ورلڈ اپنے آغاز سے پہلے ہی متنازع ہو گیا ہے۔ بنگلہ دیش کپ سے باہر ہے اور پاکستان نے یہ کہہ کر انڈیا کے ساتھ کھیلنے سے انکار کر دیا ہے کہ بنگلہ دیش کے ساتھ ٹھیک سلوک نہیں کیا جا رہا۔
انڈیا پاکستان میچ کو کروڑوں لوگ دیکھتے ہیں۔ ایسے میں پاکستان کا انڈیا کے ساتھ پہلا میچ نہ کھیلنے کا فیصلہ کرکٹ شائقین اور خود کرکٹ کے لیے بڑا دھچکہ ہے۔

[34]
کراچی میں متحدہ قومی موومنٹ کی جانب سے دفاتر پر چھاپوں اور کارکنوں کی حراست کے خلاف شہر میں آٹھ سے زائد مقامات پر دھرنے دیے جا رہے ہیں جبکہ ایم کیو ایم نے بطور احتجاج سندھ اسمبلی کے اجلاس کا بائیکاٹ کر دیا ہے۔
متحدہ قومی موومنٹ کی جانب سے صبح سے وزیر اعلیٰ ہاؤس سمیت رضویہ، لیاقت آباد، لانڈھی، کلفٹن تین تلوار، نمائش چورنگی، شاہراہِ فیصل، گلشن اقبال، اور ناگن چورنگی پر دھرنے دیے جا رہے ہیں۔
ان دھرنوں اور گرفتاریوں کے باعث شہر میں غیر یقینی صورتِ حال پیدا ہوگئی ہے، اکثر نجی سکول بند کر دیے گئے ہیں جبکہ کچھ مقامات پر پیٹرول پمپ بند ہیں اور جن علاقوں میں کھلے ہیں وہاں گاڑیوں کی قطاریں نظر آرہی ہیں۔
واضح رہے کہ متحدہ قومی موومنٹ کے رکن اسمبلی اور صوبائی وزیر فیصل سبزواری نے کہا تھا کہ رینجرز نے ان کے پی ایس 126 کے دفتر پر چھاپہ مار کر تقریباً 40 افراد گرفتار کیے ہیں جن میں نوجوان اور بزرگ بھی شامل ہیں۔ یہ لوگ عید قربان کے موقعے پر کھالیں جمع کرنے کے سلسلے میں جمع ہوئے تھے۔
مقامی میڈیا کے مطابق رینجرز کے ترجمان کا دعویٰ ہے کہ گشت پر مامور رینجرز اہلکاروں پر فائرنگ کے واقعے کے بعد 23 شرپسندوں کو حراست میں لیا گیا جن میں سے پوچھ گچھ کے بعد نو کو رہا کر دیا گیا ہے۔
دوسری جانب ایم کیو ایم کے سربراہ الطاف حسین نے ایک اعلامیے میں کہا کہ ایم کیو ایم برسوں سے ’انتہا پسند دہشت گردوں‘ کے خلاف کی جانے والی کارروائیوں اور اقدامات میں علی الاعلان فوج اور پیراملٹری فورسز کی حمایت کرتی چلی آئی ہے۔
’ہرقسم کے متنازع مسائل پر جہاں فوج کی آن، بان، شان اور ساکھ کو نقصان پہنچتا ہو وہاں کھل کر دلائل کے ساتھ فوج کا ساتھ دیتی ہے لیکن فوج اور پیراملٹری رینجرز میں کچھ کالی بھیڑیں ایسی موجود ہیں جن کا دین دھرم اور ایمان مہاجر دشمنی پر مبنی ہے اور وہ مہاجر نوجوانوں کو گرفتار کر کے، انھیں ماورائے عدالت قتل کر کے لاشیں سڑکوں پر پھینکنے میں بڑی مہارت رکھتے ہیں۔‘
الطاف حسین کا کہنا ہے کہ ’میں ان افسوس ناک واقعات کی رپورٹیں فوج، آئی ایس آئی اور ایم آئی کے اعلیٰ حکام کو بذریعہ اپنے بیانات اور تقاریر پہنچاتا رہا ہوں لیکن افسوس کہ فوج کے جوان، پیرا ملٹری رینجرز 19 جون 1992 کی یاد غیر قانونی چھاپے، گرفتاریاں اور ایم کیوایم کے کارکنان کے ماورائے عدالت قتل کر کے وقتاً فوقتاً مناتے رہتے ہیں۔‘
End of سب سے زیادہ پڑھی جانے والی
دوسری جانب سندھ اسمبلی کا اجلاس جمعرات سے شروع ہوگیا ہے، جس کا متحدہ قومی موومنٹ نے بائیکاٹ کر دیا، جبکہ ایم کیو ایم کے سربراہ کی جانب سے سندھ میں مزید انتظامی یونٹوں کے قیام کے مطالبے کے خلاف قرارداد پیش کرنے کی اجازت نہ دینے پر مسلم لیگ فنکشنل اور مسلم لیگ ن کے اراکین نے اجلاس کا علامتی بائیکاٹ کیا۔
اپوزیشن جماعتوں کی غیر موجودگی میں پاکستان پیپلز پارٹی کی جانب سے سندھ کی انتظامی تقسیم کے خلاف قرارداد منظور کی گئی، جس میں ایم کیو ایم یا اس کی سربراہ الطاف حسین کا کوئی ذکر نہیں کیا گیا۔
قرارداد میں کہا گیا ہے کہ سندھ باب الاسلام ہے، پاکستان کی بنیاد اسی اسمبلی کی قرارداد کے ذریعے رکھی گئی، قائد اعظم محمد علی جناح نہ صرف سندھ میں پیدا ہوئے بلکہ انھوں نے اس ایوان کی صدارت کی۔
قرارداد کے مطابق دستور پاکستان میں نئے صوبے کے قیام کا طریقہ کار موجود ہے، کوئی بھی جماعت یا اتحاد قومی اور صوبائی اسمبلی میں دو تہائی تین اکثریت حاصل کر لے تو وہ نئے صوبے کا قیام کا مطالبہ کر سکتی ہے، سندھ ایک خود مختار صوبہ رہا ہے اور آئندہ بھی رہے گا۔ ’مرسوں مرسوں سندھ نہ ڈیسوں‘ کے نعروں کے ساتھ یہ قرار داد منظور کر لی گئی۔
یاد رہے کہ ایم کیو ایم کے سربراہ الطاف حسین نے کہا تھا کہ پاکستان بشمول سندھ میں مزید انتظامی یونٹ بنائے جائیں تاکہ لوگوں کے مسائل حل کرنے میں آسانی ہو۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[35]
امریکہ کے شہر نیویارک کی ایک عدالت نے اردن کے ’عرب بینک‘  کو فلسطینی عسکریت پسند تنظیم حماس کا مددگار قرار دیا ہے۔
اس فیصلے کے نتیجے میں بینک کو اسرائیل اور فلسطین میں حماس کی تقریباً دو درجن کارروائیوں کا نشانہ بننے والے افراد کو زرِ تلافی ادا کرنا ہوگا۔
ان حملوں کا نشانہ بننے والے تقریباً 300 امریکی شہریوں نے 2004 میں ’عرب بینک‘ پر دعویٰ کیا تھا۔
اس مقدمے کو امریکہ میں بہت دلچسپی سے دیکھا جا رہا تھا کیونکہ یہ دہشتگردی کی فنڈنگ کے معاملے پر ملک میں دائر کیا گیا پہلا دیوانی مقدمہ تھا۔
جیوری نے بینک کو ذمہ دار تو قرار دیا ہے لیکن عدالت نے زرِ تلافی کی رقم کے تعین کے لیے تاحال کوئی تاریخ نہیں دی ہے۔
ایک اندازے کے مطابق ’عرب بینک‘ کے اثاثے 46 ارب ڈالر کے لگ بھگ ہیں اور وہ پہلا بینک ہے جس پر امریکہ میں انسدادِ دہشت گردی ایکٹ کے تحت مقدمہ چلا ہے۔
اس مقدمے میں استغاثہ کا کہنا تھا کہ عرب بینک نے جانتے بوجھتے حماس کے ارکان کے اکاؤنٹ کھولے اور دوسری انتفادہ تحریک کے دوران خودکش بمباروں کے اہلخانہ کو لاکھوں ڈالر کی ادائیگیاں کیں۔
عرب بینک کی انتظامیہ کا کہنا ہے کہ وہ یہ نہیں جانتے تھے کہ ان کے صارفین شدت پسندی میں ملوث ہیں۔
End of سب سے زیادہ پڑھی جانے والی
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[36]
لاہور کے اندرونی علاقے دلی گیٹ میں واقع وزیر خان حمام کی بحالی کا کام جاری
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[37]
پاکستان کی فوج میں اہم تبدیلیوں اور اس کے خفیہ ادارے آئی ایس آئی کی قیادت کے تبدیل ہونے کے بعد وزیر اعظم نواز شریف کے امریکہ روانہ ہونے سے پہلے فوج کے سربراہ جنرل راحیل شریف اور وزیر اعظم نواز شریف کے درمیان پیر کو ملاقات ہوئی ہے۔
سرکاری پریس ریلیز کے مطابق وزیراعظم نوازشریف اور آرمی چیف جنرل راحیل شریف کے درمیان آپریشن ضرب عضب اور متاثرین شمالی وزیرستان کےحوالے سے تبادلہ خیال کیا گیا۔
وزیراعظم کے دفتر سے جاری بیان میں کہا گیا ہے کہ اسلام آباد میں ہونے والی ملاقات میں جنرل راحیل شریف نے میاں نواز شریف کو ملک سے دہشت گردوں کے خاتمے کے لیے آپریشن ضرب عضب میں ہونے والی پیش رفت سے آگاہ کیا۔
اس موقع پر شمالی وزیرستان سے نقل مکانی کرنے والے متاثرین کی بحالی کے لیے جامع حکمت عملی بھی زیرغور آئی۔
نواز شریف نے سیلاب متاثرین کی مدد کرنے کے لیے فوج کی خدمات کو سراہا۔
آرمی چیف اور وزیراعظم کے درمیان ملاقات میں سرحد پار افغانستان میں نئی حکومت کی صورت میں آنے والی سیاسی تبدیلی پر بھی تبادلہ خیال کیا گیا۔
یاد رہے کہ وزیراعظم نواز شریف ایک روز بعد امریکہ کے دورے پر روانہ ہو رہے ہیں جہاں وہ 26 ستمبر کو اقوام متحدہ کی جنرل اسمبلی سے اہم خطاب کریں گے۔
دوسری جانب آپریشن ضرب عضب میں مزید 23 شدت پسندوں کی ہلاکت کی اطلاع ہے۔
End of سب سے زیادہ پڑھی جانے والی
سرکاری ٹی وی نے فوج کے شعبہ تعلقات عامہ کے حوالے سے خبر نشر کی ہے کہ آپریشن ضرب عضب میں تازہ ترین کارروائی میں شمالی وزیرستان کے علاقے بانگی ڈار اور غلام خان میں شدت پسندوں کے خفیہ ٹھکانوں کو نشانہ بنایا جس میں 23 شدت پسند ہلاک ہوئے۔
شمالی وزیرستان میں آپریشن ضرب عضب کا آغاز 15 جون کو ہوا تھا۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[38]
ایک برطانوی خاتون، جنھیں ان کے والد نے ٹیکساس میں اپنے گھر میں گولی مار کر ہلاک کر دیا تھا، کے بارے میں تحقیقات میں یہ بات سامنے آئی ہے کہ اس دن خاتون کی اپنے والد سے امریکی صدر ڈونلڈ ٹرمپ پر بحث ہوئی تھی۔
انگلینڈ کی کاؤنٹی چیشائر سے تعلق رکھنے والی لوسی ہیریسن کو گذشتہ برس 10 جنوری کو ڈیلاس میں سینے میں گولی ماری گئی تھی۔
امریکہ میں پولیس نے 23 سالہ لوسی کی ہلاکت کی ممکنہ قتل عام کے طور پر تفتیش شروع کی تاہم ان کے والد کرس ہیریسن کا کوئی مجرمانہ ریکارڈ سامنے نہیں آیا۔
چیشائر کورونر کورٹ میں جب لوسی کی ہلاکت کے بارے میں تحقیقات شروع ہوئیں تو ان کے بوائے فرینڈ سیم لٹرل نے بتایا کہ ٹرمپ کے بارے میں ’بڑی بحث‘ ہوئی تھی جو اس وقت اپنے دوسرے دور صدارت کا حلف اٹھانے والے تھے۔
سیم چھٹیاں گزارنے اپنی گرل فرینڈ کے ساتھ امریکہ گئے تھے اور ان کے مطابق جب لوسی کے والد بندوق رکھنے کے بارے میں بات کرتے تو وہ اکثر اس بارے میں پریشان ہو جاتی تھیں۔
یہ بھی سامنے آیا ہے کہ کرس ہیریسن اپنی بیٹی کے بچپن میں ہی امریکہ منتقل ہو گئے تھے جبکہ ماضی میں شراب کی لت سے چھٹکارا دلانے کے لیے انھیں ایک بحالی مرکز بھی بھیجا گیا تھا۔
کرس ہیریسن جو عدالتی جرح میں شریک نہیں ہوئے، عدالت کو بھیجے گئے اپنے بیان میں اعتراف کر چکے ہیں کہ وقوعہ کے روز انھوں نے تقریباً 500 ملی لیٹر شراب پی رکھی تھی۔
سیم نے بتایا کہ 10 جنوری کی صبح لوسی نے ٹرمپ کے بارے میں بحث کرتے ہوئے اپنے والد سے پوچھا کہ ’آپ کو کیسا محسوس ہوتا اگر مجھے جنسی استحصال کا نشانہ بنایا جاتا؟‘
End of سب سے زیادہ پڑھی جانے والی
کرس ہیریسن نے جواب دیا کہ ان کی دو بیٹیاں اور ہیں تو اس سے انھیں زیادہ پریشانی نہ ہوتی۔
سیم لٹرل کے مطابق اس جواب پر لوسی ’بہت ناراض‘ ہوئیں اور اوپر کی طرف بھاگ گئیں۔
انھوں نے عدالت کو بتایا کہ اس دن جب وہ آدھے گھنٹے بعد ایئرپورٹ جانے والے تھے تو لوسی کچن میں تھیں جب ان کے والد ہاتھ پکڑ کر انھیں گراؤنڈ فلور پر موجود کمرے لے گئے۔
لیٹرل نے بتایا کہ کوئی 15 سیکنڈ بعد انھیں ایک زوردار آواز آئی اور اس کے بعد کرس ہیریسن نے چیخ کر اپنی اہلیہ ہیتھر کو بلایا۔
سیم کہتے ہیں کہ ’مجھے یاد ہے کہ میں کچن کی جانب بھاگا اور لوسی باتھ روم کے پاس نیچے فرش پر گری ہوئی تھیں اور کرس چیخ رہے تھے۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
کرس ہیریسن کے بیان کے مطابق وہ اور ان کی بیٹی بندوق سے ہونے والے جرائم سے متعلق ایک خبر دیکھ رہے تھے، جب انھوں نے لوسی کو بتایا کہ ان کے پاس بھی بندوق ہے اور کیا وہ اسے دیکھنا چاہتی ہیں۔
وہ دونوں کمرے میں گئے تاکہ بندوق دیکھ سکیں۔
ہیریسن کا کہنا ہے کہ انھوں نے یہ بندوق کچھ سال قبل اس وقت خریدی تھی جب انھیں محسوس ہوا کہ انھیں اپنے خاندان کی ’سکیورٹی کی ضرورت‘ ہے۔
ہیریسن نے تردید کی کہ اس سے پہلے انھوں نے کبھی اپنی بیٹی سے اس بارے میں بات کی ہو۔
ان کے مطابق ’جیسے ہی میں نے لوسی کو دکھانے کے لیے بندوق اٹھائی تو اچانک سے زوردار آواز آئی۔ مجھے سمجھ نہیں آئی کہ کیا ہوا۔ لوسی فوراً گر گئیں۔‘
ہیریسن کا کہنا ہے کہ انھیں یاد نہیں کہ آیا ان کی انگلیاں ٹریگر کے اوپر تھیں۔
انھوں نے اس بات کا اعتراف کیا کہ ماضی میں وہ شراب کی لت کا شکار تھے اور جس دن ان کی بیٹی نے جانا تھا تو جذباتی ہو کر انھوں نے کچھ زیادہ شراب پی لی۔
دوران تفتیش یہ بات بھی سامنے آئی کہ اس واقعے کے بعد جب پولیس آفیسر لوسیانا ایسکلیرا کو گھر بلایا گیا تو انھیں کرس ہیریسن سے شراب کی بو آ رہی تھی۔
سی سی ٹی وی فوٹیج سے بھی پتہ چلتا ہے کہ اس دن کرس ہریسن نے ایک سٹور سے شراب کے دو کارٹن خریدے تھے۔
اپنے وکیلوں کے ذریعے جاری کردہ ایک بیان میں کرس ہیریسن نے کہا کہ وہ اپنے اس عمل کے نتائج کو ’مکمل طور پر قبول‘ کرتے ہیں۔
بیان کے مطابق ’کوئی ایسا دن نہیں جب میں اس نقصان کا بوجھ محسوس نہیں کرتا۔ ایسا بوجھ جسے مجھے پوری زندگی اٹھانا ہو گا۔‘
کس کی سماعت بدھ تک ملتوی کر دی گئی ہے جب عدالت فیصلہ سنائے گی۔

[39]
جنوبي بُحيرۂ چين کے پانيوں کي ملکيت پر وہاں کے ملک کئي نسلوں سے رسہ کشي کر رہے ہيں۔ ليکن اب اِس علاقے کے جزائر کي ملکيت کے تنازعے کے ايک مسلح تصادم ميں بدلنے کے خدشات بڑھتے جا رہے ہيں۔ سپريٹلي مختصر جزيروں کا ايک ايسا سلسلہ ہے جو نہ صرف ايک اہم بحري راستے پر واقع ہيں بلکہ وہاں تيل اور گيس کے وسيع ذخائر بھي ہیں۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[40]
لاہور میں 25 سال بعد حکومت نے ثقافتی تہوار بسنت منانے کی اجازت دے دی ہے۔ ضلع میں 6، 7 اور 8 فروری 2026 کو پتنگ بازی کی اجازت دی گئی ہے، تاہم اس کے لیے سخت قواعد و ضوابط مرتب کیے گئے ہیں۔ ان قواعد و ضوابط کے بارے میں تفصیل سے جانیے اس ویڈیو میں۔

[41]
سعودی عرب نے اعلان کیا ہے کہ وہ ملک کے لاکھوں اونٹوں کو پاسپورٹ جاری کر رہا ہے، حکام کا کہنا ہے کہ اس اقدام سے ملک کے قیمتی جانوروں کو بہتر طریقے سے سنبھالنے میں مدد ملے گی۔
سعودی حکام کے مطابق اس اقدام سے اونٹ پالنے کے اثرات میں اضافہ ہو گا اور جانوروں کی شناخت اور ملکیت کے حوالے سے ایک قابل اعتماد معلوماتی اثاثہ پیدا ہو گا۔
وزارت ماحولیات، پانی اور زراعت کی جانب سے سوشل میڈیا پر پوسٹ کی گئی ایک ویڈیو میں دستاویز کی تصویر بھی دکھائی گئی۔ اس میں ایک سبز پاسپورٹ دکھایا گیا، جس میں ملک کے کوٹ آف آرمز اور اونٹ کی سنہری تصویر ہے۔
2024 میں، حکومت نے اندازہ لگایا تھا کہ سعودی عرب میں تقریباً 22 لاکھ اونٹ ہیں، جو ہر سال ملک کی معیشت میں 2 ارب ریال سے زیادہ کا حصہ ڈالتے ہیں۔
عرب نیوز کے مطابق دنیا بھر میں تقریباً تین کروڑ 50 لاکھ اونٹ ہیں جن میں سے ایک کروڑ 70 لاکھ عرب دنیا میں ہیں۔ عرب ممالک میں صومالیہ پہلے نمبر پر ہے، اس کے بعد سوڈان، موریطانیہ، سعودی عرب اور یمن ہیں۔
اونٹ سعودی عرب کے قومی نشان کا حصہ ہے۔ ملک میں اونٹوں کی خوبصورتی کے مقابلے اور شوز بھی منعقد ہوتے ہیں، جہاں بہترین اونٹوں کو انعامات سے نوازا جاتا ہے۔
قومی دنوں، خاص اور تاریخی مواقع پر سعودیوں کی نمائش اونٹوں کی موجودگی کے بغیر نامکمل ہے۔
سعودی عرب اور عرب خلیجی ممالک میں بالعموم اونٹوں کے کردار کی طویل تاریخ ہے۔
End of سب سے زیادہ پڑھی جانے والی
اگر ہم مختصر تاریخ پر نظر ڈالیں تو ہمیں 20ویں صدی کے ابتدائی برسوں کی تصاویر ملتی ہیں جن میں دکھایا گیا ہے کہ اونٹ مذہب اسلام کے مقدس شہروں مکہ اور مدینہ کی سیر کے لیے سفر کا واحد ذریعہ تھے۔
افغانستان، وسطی ایشیا، جنوبی ایشیا، حتیٰ کہ مشرق بعید سے زائرین اور زائرین کے قافلے اونٹوں پر طویل سفر کے بعد سعودی عرب پہنچتے تھے۔
خلیج کے بنجر صحراؤں میں نقل و حمل کے لیے اونٹوں کے استعمال کی روایت صدیوں پرانی ہے۔
ایک تحقیق سے معلوم ہوا ہے کہ سعودی عرب میں پتھروں پر کندہ اونٹوں کے مجسمے دنیا میں جانوروں کی سب سے قدیم ترین تصویریں ہو سکتی ہیں۔
جب 2018 میں پہلی بار کھدائی کی گئی تو محققین نے اندازہ لگایا کہ یہ تقریباً 2000 سال قبل تعمیر کیے گئے تھے۔
یہ اندازہ اردن کے مشہور قدیم شہر پیٹرا میں پائے جانے والے نوادرات سے مماثلت کی وجہ سے لگایا گیا لیکن بعد میں ہونے والی تحقیق نے ان اونٹوں کی عمر 7000 سے 8000 سال بتائی۔
پتھروں کے نقش و نگار کی صحیح عمر کا تعین کرنا محققین کے لیے ایک بڑا چیلنج رہا ہے کیونکہ، غار کی پینٹنگز کے برعکس، نمونے کے لیے اکثر کوئی نامیاتی مواد نہیں ہوتا۔ خطے میں اس سطح پر راک آرٹ تلاش کرنا بھی نایاب ہے۔
ستمبر 2021 میں بین الاقوامی محققین کی ایک ٹیم نے اپنے نتائج کو جرنل آرکیالوجیکل سائنس میں شائع کیا۔ انھوں نے مجسمے کی نئی تاریخ کا تعیّن کرنے کے لیے علاقے میں پائے جانے والے تباہی کے نمونوں، نشانات اور جانوروں کی ہڈیوں کا تجزیہ کیا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
ان یادگاروں کی قدیمی مدت انھیں پتھر کے زمانے سے بھی زیادہ پرانی بناتی ہے جو کہ 5,000 سال پرانا ہے یا مصر کے اہرام گیزا سے بھی پرانا جو 4,500 سال پرانے ہیں۔
یہ یادگاریں اونٹوں کو بطور پالتو جانور پالنے سے پہلے بھی تعمیر کی گئی تھیں جو اس علاقے کی معاشی ترقی کا ایک اہم عنصر تھا۔
جس وقت یہ مجسمے بنائے گئے اس وقت سعودی عرب ایسا نہیں تھا جیسا کہ آج ہے۔ آج کے صحراؤں کے بجائے جھیلوں کے ساتھ وسیع سبز اور گھاس والے علاقے تھے۔
ابھی تک یہ واضح نہیں کہ اونٹوں کے یہ مجسمے کیوں بنائے گئے تھے لیکن محققین کا خیال ہے کہ یہ خانہ بدوش قبائل کی ملاقات کی جگہ رہی ہو گی۔
سعودی مؤرخ اور ریاض اخبار کے کالم نگار بدر بن سعود کا کہنا ہے کہ اونٹ صدیوں سے جزیرہ نما عرب میں زندگی کا لازمی حصہ رہے ہیں۔ ’اونٹوں کے بغیر اس خشک اور جھلستے صحرا میں زندہ رہنا ناممکن تھا۔‘
اس ضرورت کی وجہ سے عرب دنیا میں معیشت، ثقافت اور زندگی کے دیگر پہلوؤں میں اونٹ کی شراکت ہوئی۔ جیسا کہ بدر بن سعود کہتے ہیں ’اسلام سے پہلے کے دور میں ترفت ابن العبد جیسے شاعروں نے اونٹ کا ذکر اپنی نظموں میں کیا تھا۔‘
ڈاکٹر بدر بن سعود کے مطابق ’اونٹوں نے انسانی زندگی میں ایسا کردار ادا کیا کہ انھیں نظر انداز نہیں کیا جا سکتا۔ یہی وجہ ہے کہ ’پیغمبر اسلام کے پاس بھی ایک اونٹ تھا جس کا نام (قصوا) تھا۔‘
اگرچہ نقل و حمل کے لیے اونٹوں کی ضرورت کم ہو گئی ہے لیکن عرب رہنماؤں اور ان کے درمیان محبت اور تاریخی تعلق برقرار ہے۔
جدید سعودی عرب کے بانی شاہ عبدالعزیز کے پاس اونٹوں کا ایک ریوڑ تھا جسے ’الرمات‘ کہا جاتا تھا اور ایک خاص اونٹ جسے ’الدویلا‘ کہا جاتا تھا۔
شاہ سلمان بھی اونٹوں کو بڑے چاہنے والے ہیں۔
بدر بن سعود کہتے ہیں کہ ’بادشاہ نے ایک بار شہزادہ سعود بن محمد سے کہا کہ وہ انھیں اپنے خوبصورت اونٹوں میں سے ایک (منقیہ) دعوت پر بھیج دیں۔ سعودی ولی عہد شہزادہ محمد بن سلمان کے پاس (الشرف) نامی ایک خوبصورت اور اچھی نسل کا اونٹ بھی ہے۔‘
اونٹوں کو ’صحرا کے بحری جہاز‘ کہا جاتا ہے کیونکہ ہر اونٹ 400 کلوگرام کا بوجھ اٹھا سکتا ہے۔
گاڑیوں اور دیگر جدید ذرائع آمدورفت کی عدم موجودگی میں مکہ میں قریش کے سرداروں کے قافلے ان اونٹوں پر شام (موجودہ شام) اور یمن کا سفر کرتے تھے۔
’عقلات‘ کہلانے والے تاجر 400 سال پہلے انڈیا، ترکی، مراکش اور نائیجیریا تک اونٹوں کی تجارت کرتے تھے۔
چند دہائیاں قبل بھی اونٹوں کو تیل نکالنے اور صاف کرنے میں استعمال کیا جاتا تھا۔
رنگ کی بنیاد پر اونٹوں کو کئی اقسام میں تقسیم کیا گیا ہے۔
اونٹ بھورے سے سرخ رنگ کے ہوتے ہیں۔ اونٹوں کے ماہرین کا کہنا ہے کہ عمان اور سوڈان کے اونٹ اپنی دوڑنے کی صلاحیت کے لیے مشہور ہیں جبکہ سعودی عرب کے ساحلی علاقوں کے اونٹ دودھ کی وافر پیداوار کے لیے مشہور ہیں۔
دولت مند سعودی عرب جو اب دنیا کے تکنیکی اور جدید دور کا مقابلہ کرنے کے لیے بھاری سرمایہ کاری کر رہا ہے، اونٹوں کی تاریخی قدر اور ثقافتی رنگ کو اس مقابلے کا حصہ بنانے کی کوشش کر رہا ہے۔
فی الحال (سوانی) نامی کمپنی اونٹ کے دودھ اور پاؤڈر کی صنعت میں سرمایہ کاری کر رہی ہے اور اپنی مصنوعات پہلے ہی 25 ممالک کو برآمد کر چکی ہے۔ وہ اونٹنی کے دودھ سے آئس کریم بھی بناتے ہیں۔
برانڈ (ابیل) اونٹ کی اون اور کھال سے کپڑے، ہاتھ سے بنے تھیلے اور جوتے بناتا ہے۔
اونٹ کی کھال کو مگرمچھ کی کھال کے بعد سب سے مضبوط اور پائیدار کھال سمجھا جاتا ہے۔
سعودی عرب کے وژن 2030 کے تحت اونٹوں کی صنعت ملک کے بڑے غیر تیل آمدنی کے ذرائع میں سے ایک بن جائے گی۔ آمدنی کے علاوہ، تاریخ، مذہبی روایات اور رسوم و رواج کا احساس بھی ہے جو سعودیوں کو منافع اور فخر دونوں لاتے ہیں۔

[42]
اسرائیل کے مشہور ترین جاسوسوں میں سے ایک مائیک ہراری جنہوں نےفلسطینی شدت پسندوں کے قتل سمیت متعدد اسرائیلی کارروائیوں کی نگرانی کی تھی 87 سال کی عمر میں انتقال کر گئے۔
مائیک ہراری نے کئی بڑے مشن سر انجام دیے جن میں اُن شدت پسندوں کو نشانہ بنانا بھی شامِل تھا جن کے بارے میں اسرائیل کا خیال تھا کہ انھوں نے 1972 کی اس کی اولمپکس کی ٹیم کا قتلِ عام کیا تھا۔
1972 میں میونِخ کے اولمپِکس گیمز میں اسرائیلی ایتھلیٹس کے اغوا اور ہلاکتوں کے لیے ’بلیک ستمبر گروپ‘ کو ذمہ دار ٹھہرایا گیا تھا۔
1998 میں ناروے میں کسی اور کے دھوکے میں ایک شخص کو ہلاک کرنے کے الزام میں ان پر مقدمے چلایا گیا۔
اس سے پہلے 1973 میں موساد کے ایک مشتبہ ایجنٹ نے للی ہیمر قصبے میں غلطی سے مراکش کے ایک ویٹر کو گولی مار دی تھی جسے غلطی سے اولمپکس کے قتِل عام کی سازش کرنے والا سرغنہ سمجھا گیا۔
یہ ہلاکت ’خدا کے غضب‘ کے نام سے شروع کیے گئے مشن کا حصہ تھا جس کے تحت تقریباً ایک سال تک پورے یورپ میں’بلیک ستمبر گروپ‘ کے شدت پسندوں کو نشانہ بنایا گیا تھا۔
مائیک نے 1976 میں یوگنڈا میں یرغمال بنائے گئے لوگوں کو رہا کرانے میں اسرائیلی کمانڈروز کی بھی بہت مدد کی تھی۔
اسرائیلی وزیر دفاع نے مائیک کو خراجِ عقیدت پیش کرتے ہوئے کہا کہ موساد پر ان کا اثر آج تک محسوس کیا جاتا ہے اور آنے والے کئی سالوں تک محسوس کیا جاتا رہے گا۔
End of سب سے زیادہ پڑھی جانے والی
مائیک ہراری 1927 میں تِل ابیب کے نزدیک پیدا ہوئے تھے اور انٹیلی جنس ایجنسی میں شامل ہونے سے پہلے انھوں نے اسرائیلی نیم فوجی تنظیموں کے لیے بھی کام کیا۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[43]
بجا کہ ٹی ٹوئنٹی کرکٹ میں کوئی بھی ٹیم کمزور نہیں ہوتی۔ یہ بھی درست کہ اس فارمیٹ کا دورانیہ پل بھر میں کھیل کو سر کے بل پٹخ دینے کی صلاحیت رکھتا ہے۔ اس میں بھی دو رائے نہیں کہ کبھی کبھار ایک انفرادی پرفارمنس ہی آدھی ٹیم کے کھیل پر بھاری پڑ جاتی ہے مگر یہ سب معروضی حقائق بھی اس مظہر کی توجیہہ کرنے سے قاصر ہیں جو کولمبو میں پاکستانی مڈل آرڈر نے رچایا۔
میچ سے پہلے ہی پاکستان کو نہ صرف علم تھا کہ یہاں جیت ناگزیر ہے بلکہ اس امر سے بھی پوری واقفیت تھی کہ جیت کا مارجن بھی ایسا ہونا لازم ہے جو انڈیا کے خلاف طے شدہ فورفیٹ سے ہونے والے نیٹ رن ریٹ خسارے کا ازالہ کر سکے۔
شاید یہی سوچ کر سلمان آغا نے پہلے بولنگ کا فیصلہ بھی کیا کہ ہدف کے تعاقب میں ان کے بلے باز پاکستان کا نیٹ رن ریٹ بڑھا سکیں گے۔
مگر پہلے تو سلمان آغا سے سپن کے درست استعمال میں غلطی ہو گئی کہ وہ ڈیتھ اوورز میں پیس کی طرف پلٹنے کے مروجہ فارمولے پر مصر دکھائی دیے حالانکہ پچ کی تروتازگی کے باوجود صائم ایوب بلے بازوں کی دقت بڑھا رہے تھے اور پھر جب ہدف عین مٹھی میں آ گیا تو پاکستانی مڈل آرڈر نے بھی اپنی ’مہارت‘ کا اظہار کر ڈالا۔
جن کنڈیشنز سے اس مڈل آرڈر کو نبرد آزما ہونا تھا، انہی کی تیاری کے لیے تو پاکستان پچھلے سال بھر سے اوپر تلے ٹی ٹوئنٹی سیریز کھیلے چلے آ رہا تھا۔ یہ حالات ان بلے بازوں کے لیے نامانوس ہرگز نہیں تھے اور نہ ہی یہ میچ کسی ایسی سمت جا چکا تھا کہ ان کے حواس یوں گھنٹیاں بجانے لگتے۔
عثمان خان اگر چاہتے تو اپنی اننگز کی دوسری ہی گیند پر اندھا بلا چلانے کی بجائے ایک نظر مطلوبہ رن ریٹ پر بھی ڈال سکتے تھے اور یہ طے بھی کر سکتے تھے کہ بچا کھچا ہدف اس قابل نہیں تھا کہ اپنی وکٹ کو ہی خطرے میں ڈال دیا جائے۔
بابر اعظم کے لیے تو یہ کوئی نئی صورتِ حال تھی ہی نہیں۔ ان کے لیے تو ان کا کردار بھی نہایت واضح تھا کہ انھیں بس اپنا کنارہ سنبھالے رکھنے کی ضرورت تھی مگر نجانے انھیں بھی ایسی کیا عجلت تھی کہ وہ بھی کریز سے نکلے بغیر نہ رہ سکے اور اپنے بعد آنے والوں کو بھی مخمصے میں ڈال کر چل دیے۔
اگرچہ پوسٹ میچ تقریب میں ڈچ کپتان سکاٹ ایڈورڈز خاصے مایوس دکھائی دیے اور تینوں شعبوں میں اپنی کارکردگی پر کچھ مایوسی بھی دکھائی مگر جیسی یلغار ان کے بلے بازوں نے شروع میں کی، وہ اس لحاظ سے قابلِ تحسین تھی کہ یہ وہی پاکستانی بولنگ اٹیک تو تھا جس نے ہفتہ بھر پہلے آسٹریلوی بلے بازوں کے ہوش اڑا رکھے تھے۔
End of سب سے زیادہ پڑھی جانے والی
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
کوتاہی نیدرلینڈز سے بھی یہی ہوئی کہ پاکستانی مڈل آرڈر کی طرح ڈچ بلے باز بھی سمجھ نہ پائے کہ پرانی گیند کے خلاف مار دھاڑ کا مروجہ فارمولہ سست سری لنکن کنڈیشنز میں کارگر نہیں ہو سکتا تھا۔ پرانی گیند کے خلاف بلے بازی کی جو تکنیک عموماً بیٹنگ دوست پچز پر موثر رہتی ہے، یہاں اسے بدلنا ضروری ہے کہ پچ کی گھٹتی رفتار اونچے شاٹس کے لیے موزوں نہیں ہوتی۔
پچھلے ایک ڈیڑھ سال سے پاکستان جس برانڈ کی کرکٹ کھیلنے کی کوشش کر رہا ہے، اس میں اتار چڑھاؤ ایسی ہی تیزی سے آتے ہیں۔ کبھی ہارے ہوئے میچ اچانک جیت لیے جاتے ہیں تو کبھی جیتے جتائے میچ پلک جھپکتے میں ہاتھ سے سرک جاتے ہیں۔
مگر پاکستانی مڈل آرڈر کی بے نیازی پھر بھی عجیب تھی کہ اس میچ کی اہمیت جاننے کے باوجود اپنی سبھی کشتیاں جلاتے چلے گئے اور یہ خیال بھی کسی کے پاس تک نہ پھٹکا کہ اگر یوں ہدف کو اتنے قریب سے چھو کر بھی بالآخر ہار ان کے حصے آ جاتی تو ایک اور ورلڈ کپ سے اپنی ٹیم کی رسوائی بھری بے دخلی کا کیا جواز پیش کرتے؟
یہ تو بھلا ہو میکس او ڈاؤڈ کا کہ گیند کے عین تلے آ کر، دونوں ہاتھوں سے کیچ جھپٹنے کے بعد بھی نجانے کیسے پل بھر کو اپنا ارتکاز کھو بیٹھے اور فہیم اشرف کی جاگی قسمت کو مداری کے ہیٹ سے کبوتر نکالنے کا موقع مل گیا۔ ورنہ پاکستانی مڈل آرڈر تو یہاں پچھلے ٹی ٹوئنٹی ورلڈ کپ کی یادیں تازہ کرنے پر ہی تُلا ہوا تھا۔

[44]
،تصویر کا ذریعہBBC World Service
پاکستانی کرکٹ ٹیم کے کھلاڑی صہیب مقصود سمیت سات بولروں کے بولنگ ایکشن قومی ٹی ٹوئنٹی ٹورنامنٹ میں مشکوک قرار پائے ہیں۔
ڈومیسٹک کرکٹ کھیلنے والے مجموعی طور پر 29 بولروں کے بولنگ ایکشن پر امپائروں نے باضابطہ طور پر اعتراض کرتے ہوئے ان کے بارے میں پاکستان کرکٹ بورڈ کو رپورٹ کی ہے۔
صہیب مقصود پاکستان کی ٹی ٹوئنٹی اور ون ڈے ٹیم کے مڈل آرڈر بلے باز ہیں اور آف سپن بولنگ کرتے ہیں۔
صہیب مقصود نے کراچی میں جاری ٹی ٹوئنٹی ٹورنامنٹ میں ملتان ٹائیگرز کی جانب سے کھیلتے ہوئے دو نصف سنچریاں سکور کی تھیں۔
فاٹا کے خلاف میچ میں انھوں نے چار اووروں میں 38 رنز کے عوض ایک وکٹ حاصل کی لیکن ان کا بولنگ ایکشن امپائرز کے خیال میں قواعد وضوابط کے منافی تھا لہٰذا اس کی رپورٹ کی گئی۔
دلچسپ بات یہ ہے کہ صہیب مقصود نے گذشتہ سال جنوبی افریقہ کے خلاف سنچورین کے ون ڈے انٹرنیشنل میں دو اوور، اور اس سال بنگلہ دیش کے خلاف ڈھاکہ کے ون ڈے میں ایک اوور کیا تھا لیکن کسی امپائر نے بھی ان کے بولنگ ایکشن پر اعتراض نہیں کیا تھا۔
صہیب مقصود کے علاوہ جن دیگر چھ بولروں کے بولنگ ایکشن کے مشکوک ہونے کے بارے میں رپورٹ کی گئی ہے ان میں نیئرعباس، جنید ضیا، ندیم جاوید، جہانزیب فراز احمد اور عطا اللہ شامل ہیں۔
نیئر عباس کا بولنگ ایکشن اس ٹورنامنٹ میں دو مرتبہ رپورٹ ہو چکا ہے۔
ان سات کھلاڑیوں کے علاوہ انڈر 19، انٹرڈسٹرکٹ اور انٹرریجن ٹورنامنٹس میں بھی 29 بولروں کے مشکوک بولنگ ایکشن پر اعتراضات سامنے آئے ہیں۔
حالیہ دنوں میں مشکوک بولنگ ایکشن کے بارے میں آئی سی سی سخت موقف کے ساتھ سامنے آئی ہے اور پاکستان کے سعید اجمل، سری لنکا کے سینا نائیکے، بنگلہ دیش کے سہاگ غازی اور الامین حسین، زمبابوے کے پراسپر اتسیا اور نیوزی لینڈ کے کین ولیم سن کے بولنگ ایکشن رپورٹ ہو چکے ہیں۔
ایک اور پاکستانی بولر عدنان رسول کو بھی اسی طرح کی صورتِ حال کا سامنا ہے جو اس وقت لاہور لائنز کی جانب سے بھارت میں چیمپیئنز لیگ ٹی ٹوئنٹی کھیل رہے ہیں۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[45]
برازیل میں برطانوی سائنسدانوں کی مدد سے کیے گئے ایک تجربے میں عام لوگوں کی روزمرہ کی نقل و حرکت سے ایک فٹبال گراؤنڈ میں لائٹیں جلائي گئیں۔ تجربے میں لوگوں کی پیدا کردہ کنیٹک انرجی کو بجلي ميں تبديل کر کے فلڈ لائٹس جلانے کے لیے استعمال میں لایا گیا۔ اس طرح لائٹیں جلا کر کھیلا گیا افتتاحی میچ ریو ڈی جنیرو کی اُن کچی آبادیوں میں سے ایک میں منعقد ہوا جنہیں فاویلا کہا جاتا ہے۔ میچ کا افتتاح عالمی شہرت یافتہ برازیلی فٹبالر  پیلے نے کیا۔ ویئرا ڈیوس کی رپورٹ پیش کر رہے ہیں راجہ ذوالفقارعلی۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[46]
تقریباً دو ماہ پہلے جب دولت اسلامیہ کے جنگجو عراق میں پیش قدمی کر رہے تھے تو ان سے بچنے کے لیے اقلیتی یزیدی برادری سنجار کے پہاڑ کی طرف فرار ہو گئی اور ہفتوں تک وہاں محصور رہی۔
اس وقت یزیدی برادری دنیا بھر کی توجہ کا مرکز بن گئی تھی، لیکن اب ان کا کہنا ہے کہ دنیا ان کی حالت زار کو بھول چکی ہے۔
شمالی عراق کے کرد علاقوں میں بے گھر یزیدی خاندان جہاں جگہ ملتی ہے وہاں عارضی کیمپوں میں پڑ رہتے ہیں، چاہے وہ جگہ نامکمل عمارتوں میں یا پلوں کے نیچے ہی کیوں نہ ہو۔
اسی دوران ماہرین کا کہنا ہے کہ ساڑھے چار ہزار کے قریب افراد اب بھی دولت اسلامیہ کے قبضے میں ہیں، جن میں تین ہزار خواتین اور بچے شامل ہیں۔
نوجوان یزیدی خواتین اور لڑکیوں کو مالِ غنیمت کے طور پر استعمال کیا جا رہا ہے اور علاقے بھر میں ان کی غیر قانونی خرید و فروخت جاری ہے۔ صرف چند ہی لڑکیاں اپنی جان بچا کر بھاگنے میں کامیاب ہوئی ہیں۔
زاخو کے علاقے کے ایک کیمپ میں پناہ لینے والی ادلہ اپنے شوہر سے پھر مل پائی ہیں۔ ان کو دیگر خواتین کے ساتھ اپنے گاؤں سے اٹھایا گیا اور 38 دنوں کے لیے قید رکھا گیا تھا۔
انھوں نے کہا کہ ’پہلے تو مجھے موصل میں ایک بڑے گھر میں لے جایا گیا جو خواتین سے بھرا ہوا تھا۔ ان لوگوں نے ساری کھڑکیاں اور دروازے بند کر دیے اور گھر کے چاروں طرف محافظ کھڑے کر دیے۔‘
ادلہ کو جگہ جگہ سے منتقل کیا گیا اور اس کی سہیلیوں کو ریپ اور تشدد کا نشانہ بنایا گیا۔
End of سب سے زیادہ پڑھی جانے والی
ادلہ نے کہا کہ کچھ عرصے کے لیے دولت اسلامیہ کے جنگجوؤں نے ان کے ساتھ کسی قسم کی زبردستی نہیں کی کیونکہ وہ امید سے تھیں۔ لیکن بعد میں انھیں اپنے بارے میں فکر ہونے لگی۔
انھوں نے کہا: ’ایک دن بہت سے مرد خواتین کو لینے آئے اور ہم نے فیصلہ کیا کہ ہم بھاگ جائیں گی۔ اگر ہم پکڑی بھی جاتیں تو وہاں رہنے سے مر جانا بہتر تھا۔‘
اقلیتی امور کے ماہر خضر دوملے نےعراق کے ان مقامات کے بارے میں معلومات حاصل کی ہیں جن پر دولت اسلامیہ کا قبضہ ہے اور جن میں یزیدیوں کو رکھا جا رہا ہے۔
کچھ یزیدیوں کو جیلوں میں قید کیا گیا ہے، کچھ کو ایک سابق محل میں، تو کچھ کو ایک شادی ہال میں۔
خضر ان قید خواتین میں سے کچھ سے بات کر سکتے ہیں کیونکہ ان کے پاس موبائل فونز ہیں۔
خضر نے کہا: ’موصل اور تل عفر میں صورت حال ناقابل یقین ہے۔ بین الاقوامی برادری اس کی تحقیقات نہیں کر رہی۔ وہ یہ ماننے کو تیار نہیں ہے کہ دولت اسلامیہ اتنی زیادہ تعداد میں خواتین کو اغوا کرنے میں کیسے کامیاب ہو گئی۔‘

[47]
امریکی صدر براک اوباما نے دولت اسلامیہ کے خلاف فضائی حملوں میں عرب ممالک کے تعاون کو سراہتے ہوئے کہا ہے کہ یہ ’جنگ صرف امریکہ کی نہیں ہے‘۔
امریکی صدر کا یہ بیان ایک ایسے وقت میں سامنا آیا ہے جب گھنٹوں پہلے امریکہ اور اس کے عرب اتحادیوں نے دولت اسلامیہ کے خلاف پہلی فضائی کارروائی کی۔
شام سے موصول ہونے والی اطلاعات کے مطابق شام میں کیے گئے حملوں میں دولت اسلامیہ کے ستّر جبکہ القاعدہ سے منسلک پچاس شدت پسند ہلاک ہوئے ہیں۔
امریکی صدر نے اس بات کی تصدیق کی کہ ان حملوں میں سعودی عرب، عرب امارات، اردن، بحرین، اور قطر نے یا تو حصہ لیا اور یا امریکہ کو ان ممالک کا تعاون حاصل تھے۔
براک اوباما کا کہنا تھا کہ امریکہ کو فخر ہے کہ ان ممالک کے ساتھ مل کر دولت اسلامیہ کے خلاف کارروائیاں کی جا رہی ہیں۔
محکمۂ دفاع کے ترجمان ریئر ایڈمرل جان کربی کے مطابق پیر کی شام کی جانے والی کارروائی میں جنگی طیارے اور ٹاماہاک میزائل استعمال کیے گئے ہیں۔
اس سے قبل پینٹاگون کے ترجمان نے نے کہا تھا ’چونکہ یہ کارروائیاں جاری ہیں اس لیے ہم اس وقت مزید معلومات فراہم نہیں کر سکتے۔
ان کا کہنا تھا کہ شام میں کارروائی کرنے کا فیصلہ امریکی مرکزی کمان کے سربراہ جنرل لائیڈ آسٹن نے اس اختیار کے تحت کیا جو انھیں کمانڈر ان چیف یعنی امریکی صدر نے دیا ہے۔
End of سب سے زیادہ پڑھی جانے والی
اطلاعات کے مطابق ان حملوں میں شام کے شمال مشرقی شہر رقہ کو نشانہ بنایا گیا ہے جو دولتِ اسلامیہ کا ہیڈکوارٹر ہے۔
شامی حکومت کی جانب سے سرکاری ٹی وی پر بھی کہا گیا ہے کہ اسے امریکی حکام نے رقہ کو نشانہ بنانے کے بارے میں مطلع کیا تھا۔
شام میں حقوقِ انسانی کی تنظیم سیریئن آبزرویٹری فار ہیومن رائٹس کے مطابق ان حملوں میں کم از کم 20 شدت پسند مارے گئے ہیں۔
امریکی صدر براک اوباما نے 11 ستمبر کو دولتِ اسلامیہ کے خلاف امریکی کارروائی کا دائرہ عراق سے بڑھا کر شام تک پھیلانے کا اعلان کیا تھا۔
انھوں نے دولتِ اسلامیہ کو تباہ و برباد کر دینے کا عزم ظاہر کرتے ہوئے کہا تھا کہ ان کا ملک شام میں بھی دولتِ اسلامیہ کے خلاف کارروائی سے نہیں ہچکچائے گا اور امریکہ کو دھمکی دینے والے کسی بھی گروپ کو کہیں پناہ نہیں ملے گی۔
امریکی طیارے اگست سے اب تک عراق میں دولتِ اسلامیہ کے ٹھکانوں پر 190 حملے کر چکے ہیں۔ 19 ستمبر کو ان حملوں میں فرانسیسی طیارے بھی شامل ہوگئے ہیں جو اس سے قبل نگرانی کی کارروائیاں سرانجام دے رہے تھے۔

[48]
دو وقت کا کھانا، آرام دہ خیمے، مفت طبی سہولیات
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[49]
نیوزی لینڈ سے ملنے والی اطلاعات کے مطابق ایک باورچی نے اپنے بینک اکاؤنٹ میں غلطی سے آنے والے ایک لاکھ ڈالرز سے زیادہ جوئے میں اڑا دیے۔
نیوزی لینڈ کے اخبار ’ہیرلڈ‘ کے مطابق مہدی سہیلی کے بینک نے ان کے اکاؤنٹ میں ایک لاکھ 40 ہزار نیوزی لینڈ ڈالر غلطی سے منتقل کر دیے تھے۔
مہدی نے اس میں سے ایک لاکھ ڈالر سے زیادہ رقم ایک ہفتے میں خرچ کرنے کا اعتراف کیا ہے۔
مہدی کے وکیل نے کہا ہے کہ ان کے موکل نے ’بدقسمتی سے موقع سے فائدہ اٹھانے کا جرم کیا ہے‘ اور وہ یہ رقم جوئے میں ہار گئے ہیں۔
نیوزی لینڈ کے اخبار ’آکلینڈ ناؤ‘ کا کہنا ہے کہ متاثرہ بینک نے، جس کی شناخت کو خفیہ رکھا گیا ہے، اس رقم کو مہدی کے لیے ’اوور ڈرافٹ‘ میں تبدیل کر دیا ہے جسے وہ آہستہ آہستہ ادا  کریں گے۔
مہدی کی وکیل شینن ودرز نے کہا ہے کہ مہدی کے احمقانہ فیصلے ان کے مستقبل کو آنے والے کئی سالوں تک متاثر کریں گے۔
اس مقدمے کی سماعت کے دوران جج ڈیوڈ ولسن نے کہا کہ مہدی کو قید کی سزا دی جا سکتی ہے تاہم انھوں نے سزا سنانے کا فیصلہ نومبر تک ملتوی کر دیا۔
جج کا یہ بھی کہنا تھا کہ مہدی کو یہ رقم واپس کرنے میں کم از کم 13 سال لگیں گے۔
End of سب سے زیادہ پڑھی جانے والی
نیوزی لینڈ میں جوئے کی لت ایک بڑا مسئلہ ہے جہاں حکومت کے مطابق تقریباً 60 ہزار افراد یعنی ملک کی بالغ آبادی میں سے ایک اعشاریہ آٹھ فیصد لوگ اس لت کا شکار ہیں۔
ملک کے محکمۂ داخلہ کی رپورٹ کے مطابق ملک میں گیمنگ مشینوں یا ’پوکیز‘ تک آسان رسائی اس مسئلے کی بڑی وجوہات میں سے ایک ہے۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[50]
پاکستان میں بجلی کے شعبے کے نگران ادارے نیشنل الیکٹرک پاور ریگولیٹری اتھارٹی یعنی نیپرا کی جانب سے ملک میں سولر صارفین کے لیے نیٹ میٹرنگ کی جگہ نیٹ بلنگ متعارف کروانے کے بعد بہت سے لوگ یہ سوال کر رہے ہیں کہ یہ نیا نظام کیا ہے اور اس سے سولر سسٹم کا استعمال کرنے والے نئے اور پرانے صارفین کیسے متاثر ہوں گے؟
نیپرا کی جانب سے متعارف کرائے جانے والے نئے قواعد کے تحت نیٹ میٹرنگ سے منسلک پرانے صارفین بھی اب نیٹ بلنگ کے نظام پر منتقل کر دیے جائیں گے جبکہ نئے صارفین کے لیے متعارف کرائے گئے قواعد میں 'نیٹ بلنگ' کے نظام سے منسلک ہونے کے علاوہ ان کے نیپرا کے ساتھ معاہدوں کی مدت پانچ سال کر دی گئی ہے۔
اس نئے نظام سے بنیادی تبدیلی یہ آئے گی کہ نیپرا  کے نئے قواعد کے تحت اب سولر صارفین اپنی اضافی بجلی پہلے سے زیادہ سستے داموں فروخت کریں گے جبکہ انھیں اپنی ضرورت کے لیے بجلی مہنگے ٹیرف پر خریدنی ہو گی۔ اس سے پہلے نیٹ میٹرنگ کے تحت صارفین جتنی بجلی بناتے تھے، اتنا ہی بجلی کا بل کم ہو جاتا تھا۔
پاکستان میں نیٹ میٹرنگ کے نظام میں ہونے والی یہ پہلی تبدیلی نہیں ہے۔ گزشتہ سال مارچ میں وفاقی حکومت کی جانب سے نیٹ میٹرنگ کے صارفین سے بجلی کی خریداری کی قیمت گیارہ روپے کر دی گئی تھی۔
پاکستان میں بجلی کی قیمتوں میں اضافے کی وجہ سے حالیہ برسوں میں سولر سے بجلی پیدا کرنے کے رجحان کر فروغ ملا ہے جس کی وجہ سولر پینلوں کا سستا ہونا ہے۔ ماہرین کے مطابق ملک میں اس وقت سولر سسٹمز سے تقریبا 7000 میگاواٹ کے لگ بھگ بجلی پیدا کی جا رہی ہے جس میں نیٹ میٹرنگ کے علاوہ نان نیٹ میٹرنگ سولر صارفین بھی شامل ہیں۔
پاکستان میں توانائی شعبے کے ماہرین کے مطابق نیپرا کی جانب سے متعارف کرائے گئے نئے نظام کی وجہ ملک میں قومی گرڈ سے بجلی کی کم کھپت ہے جسے حکومت بڑھانا چاہتی ہے۔
تاہم ان کے مطابق نیٹ بلنگ کا نیا نظام صارفین کو بیٹری سسٹم کو اپنانے پر مجبور کر سکتا ہے کیونکہ نیٹ بلنگ کے نظام کی شرائط کے بعد اب یہ نظام سولر صارفین کے لیے زیادہ پرکشش نہیں رہا۔
نیپرا کی جانب سے متعارف کرائے جانے والے نیٹ بلنگ نظام کے تحت موجودہ سولر صارفین اپنے معاہدے ختم ہونے تک پرانے نظام پر رہیں گے، لیکن نئے صارفین اور تجدید کرانے والوں پر نیا نظام لاگو ہو گا۔
End of سب سے زیادہ پڑھی جانے والی
نئے نظام کے تحت اگر کوئی صارف گرڈ کو دی گئی بجلی کے مقابلے میں کم بجلی استعمال کرے تو اضافی رقم یا تو اگلے بل میں شامل کر دی جائے گی یا ہر تین ماہ بعد ادا کی جائے گی۔
نیپرا نے سولر سسٹم کی زیادہ سے زیادہ حد ایک میگاواٹ مقرر کی ہے اور شرط رکھی ہے کہ سسٹم کی گنجائش صارف کے منظور شدہ لوڈ سے زیادہ نہیں ہو سکتی۔
انرجی شعبے کی ماہر عافیہ ملک کے بی بی سی بات کرتے ہوئے بتایا کہ ’نیٹ میٹرنگ کے نظام میں ایکسپورٹ اور امپورٹ یونٹ مائنس ہو جاتے تھے تاہم نیٹ بلنگ کے نظام میں ایسا کوئی آپشن نہیں ہے۔‘
انھوں نے بتایا کہ ’گرڈ سے بجلی لینے پر وہی قیمت ادا کرنی پڑے گی جو نان سولر صارفین کو ادا کرنی پڑتی ہے۔‘
انھوں نے بتایا کہ ’نئے نظام کے مطابق بجلی کی کمپنیاں سولر صارفین سے اضافی بجلی قومی اوسط قیمت پر خریدیں گی، جو اس وقت تقریباً 11 روپے فی یونٹ ہے۔ دوسری طرف جب یہی صارفین گرڈ سے بجلی لیں گے تو انھیں 40 سے 50 روپے یا اس سے زیادہ فی یونٹ ادا کرنا پڑے گا۔‘
نیٹ میٹرنگ سے جڑے پرانے صارفین بھی نئے نظام کے تحت نیٹ بلنگ سے منسلک ہو جائیں گے۔ پرانے صارفین پر اس کے اثرات کے بارے میں عافیہ ملک نے بتایا کہ ’نئے قواعد کا اطلاق پرانے صارفین پر بھی ہوگا اور وہ بھی نیٹ میٹرنگ کے بجائے نیٹ بلنگ کے نظام سے جڑ جائیں گے۔‘
ان کے مطابق ’پہلے اضافی بجلی کے یونٹس کے حساب کے بعد یہ صارفین جس فائدے میں تھے اب وہ انھیں حاصل نہیں رہے گا۔‘
انھوں نے کہا کہ ’نئے قواعد کے تحت ان کے معاہدوں پر کوئی اثر نہیں ہوگا اور وہ سات سال تک برقرار رہیں گے تاہم ان کی جانب سے ایکسپورٹ کیے جانے والے یونٹس کو ان کے حساب میں ایک مہینے میں کریڈٹ کر دیا جائے گا جو پہلے تین مہینوں کے لیے ہوتا تھا۔‘
سولر صارفین کے لئے نیٹ بلنگ کے نظام کے تحت جو پالیسی متعارف کرائی گئی ہے اس کے نئے قواعد کے مطابق، جب کسی صارف کا سولر سسٹم بجلی کے نظام سے جڑ جائے گا تو ہر بلنگ سائیکل کے آخر میں بجلی کی تقسیم کار کمپنی (ڈسکو) یہ حساب لگائے گی کہ صارف نے کتنی بجلی خود استعمال کی اور کتنی بجلی سولر سسٹم سے بنائی۔
توانائی شعبے کے ماہر زیان بابر نے بی بی سی بات کرتے ہوئے بتایا کہ کہ ’اس کا مطلب یہ ہے کہ صارف کی سولر سے بننے والی بجلی ڈسکو خرید لے گی، لیکن صارف کی اپنی بجلی کی کھپت کا بل مہنگے عام نرخ پر ہی بنایا جائے گا۔ البتہ صارف کی فراہم کردہ بجلی کی رقم بل سے منہا کر دی جائے گی۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
نیپرا کے مطابق اگر کسی مہینے صارف کی جانب سے گرڈ کو دی گئی بجلی کی رقم، ڈسکو سے لی گئی بجلی کے بل سے زیادہ ہو جائے تو یہ اضافی رقم یا تو اگلے بل میں ایڈجسٹ کی جائے گی یا پھر ہر تین ماہ بعد صارف کو ادا کی جائے گی۔
بابر نے بتایا کہ ’نئے قواعد کے تحت سولر صارفین کو اب اجازت نہیں ہو گی کہ وہ اپنی منظور شدہ بجلی کی حد سے زیادہ صلاحیت کا سولر سسٹم لگائیں جس کا مقصد یہ ہے کہ گھریلو صارفین ضرورت سے کہیں زیادہ بجلی بنا کر گرڈ کو فراہم نہ کریں۔‘
عافیہ ملک کا اس سلسلے میں کہنا ہے کہ ’نئی پالیسی کے تحت نیٹ بلنگ کا نظام سولر صارفین کے لیے زیادہ پرکشش نہیں ہے۔‘
انھوں نے کہا کہ ’اس بات کا امکان زیادہ ہے کہ اب صارفین نیٹ بلنگ کے نظام سے جڑنے کی بجائے سولر پینل کے ساتھ بیٹریاں استعمال کر کے اپنی ضرورت کی بجلی بچائیں گے کیونکہ نیا نیٹ بلنگ نظام ان کے لیے مالی طور پر زیادہ منافع بخش نہیں رہا۔‘
ماہرین کے مطابق حکومت نئے نظام کے تحت گرڈ سے بجلی کی کھپت کو بڑھانا چاہتی ہے کیونکہ اس کی کم کھپت سے نان سولر صارفین پر کیپسٹی پیمنٹ کا بوجھ پڑتا ہے۔
زیان بابر نے کہا کہ ’یہ کہنا اس وقت مشکل ہے کہ کیا واقعی یہ پالیسی گرڈ سے بجلی کی کھپت کو بڑھا پائے گی۔‘
اس سلسلے میں عافیہ ملک کا کہنا ہے کہ مہنگی بجلی کی وجہ سے اس بات کا امکان کم ہے کہ گرڈ سے بجلی کی کھپت بڑھ پائے گی کیونکہ لوگ اگر نیٹ بلنگ پر کم مراعات کی وجہ نہیں جائیں گے تو وہ متبادل کے طور پر سولر پینل کے ساتھ بیٹریاں لگا کر اپنی بجلی کی ضرورت پوری کرنے کی کوشش کریں گے۔

[51]
،تصویر کا ذریعہ120 Bahadur team
انڈیا میں حال ہی میں ریلیز ہونے والی فلم نے سنہ 1962 میں انڈیا اور چین کے درمیان ہونے والی جنگ کی تلخ یادیں ایک بار پھر تازہ کر دی ہیں۔
بالی وڈ فلم ’120 بہادر‘ اُن انڈین فوجیوں کے گرد گھومتی ہے،  جو لداخ کے منجمد ہمالیہ کی پہاڑوں میں ریزانگ لا پاس کے دفاع کے لیے بہادری سے لڑے۔
فلم میں میجر شیطان سنگھ کا مرکزی کردار انڈین اداکار اور ہدایت کار فرحان اختر نے نبھایا ہے۔ یہ فلم باکس آفس پر تو خاطر خواہ کارکردگی نہیں دکھا سکی، لیکن اسے انڈیا کی اس ہاری ہوئی جنگ میں کامیابی کی ایک واحد کہانی کے طور پر بیان کیا جاتا ہے۔
فلم کے مصنف سُمت اروڑہ نے بی بی سی کو بتایا کہ ’ہم نے محسوس کیا کہ یہ بہت اہم ہے کہ یہ کہانی لوگوں کو دکھائی جائے، ہم اس کے ذریعے اس حقیقی واقعے کے ہیروز کو عزت دینا چاہتے تھے۔‘
اُن کا کہنا تھا یہ تاریخ پر مبنی ایک سچی کہانی ہے، لیکن ہم نے اس کی عکس بندی کے دوران اس میں کچھ تبدیلیاں بھی کی ہیں۔
یہ جنگ اکتوبر 1962 میں اُس وقت شروع ہوئی، جب انڈیا اور چین کے درمیان سرحدی کشیدگی عروج پر تھی اور تنازعات کے حل کے لیے ہونے والے مذاکرات بھی ناکام رہے تھے۔
بیجنگ انڈیا کی طرف سے دلائی لاما کو پناہ دینے پر بھی ناخوش تھا جو 1959 کی بغاوت کے بعد تبت سے فرار ہو گئے تھے۔
20 اکتوبر کو چین کی جانب سے انڈیا پر حملے کا آغاز ہوا اور یہ جنگ تقریباً ایک ماہ تک جاری رہی۔ چین نے الزام لگایا کہ یہ حملہ انڈیا کی جانب سے اس کی سرزمین پر ’تجاوزات اور فضائی حدود کی خلاف ورزی‘ کے جواب میں کیا گیا۔
End of سب سے زیادہ پڑھی جانے والی
چین نے ایک ماہ بعد یکطرفہ طور پر جنگ بندی کا اعلان کر دیا اور اپنی فوجوں کو واپا بلا کر جنگی قیدیوں کو بھی رہا کر دیا۔
انڈیا نے اس جنگ میں تقریباً سات ہزار فوجی اور 38 ہزار مربع کلو میٹر کا علاقہ کھو دیا تھا۔ دونوں ممالک کی سرحد کو بعدازاں 3440 کلو میٹر طویل ایک غیر متعین لائن (لائن آف ایکچوئل کنٹرول) کے ذریعے تقسیم کیا گیا۔ ان سرحدی علاقوں میں دیرا، جھیلیں اور برف سے ڈھکے پہاڑ ہیں۔
چین کی جانب سے اس جنگ کے بارے میں سرکاری طور پر بہت کم معلومات ہیں، لیکن چین یہ دعوی کرتا رہا ہے کہ اس جنگ کی وجہ سے تنازعات والے علاقے سے انڈیا کی تمام چوکیوں کو ختم کر دیا گیا تھا۔
چین کی جانب سے  ریزانگ لا پاس کی لڑائی پر بھی کبھی کوئی تبصرہ نہیں کیا گیا۔
سطح سمندر سے 16 ہزار فٹ کی بلندی پر لڑی گئی یہ لڑائی چین نے جیتی تھی۔ تاہم انڈیا میں اسے ’مہا یودھ‘ اور ایک عظیم ترین ’آخری مورچے‘ کے طور پر یاد کیا جاتا ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
یہ جنگ 18 نومبر کی رات 3:30 بجے سے صبح 8:15 بجے تک لڑی گئی۔
انڈین نیوی کے سابق افسر کلپریت یادیو 2021 میں شائع ہونے والی کتاب  ’بیٹل آف ریزانگ لا‘ میں لکھتے ہیں کہ یہ درہ چشول ہوائی پٹی کے قریب تھا اور اس خطے کو انڈیا سے ملانے والا اہم علاقہ سمجھا جاتا تھا۔
اس لڑائی میں 120 انڈین فوجیوں میں سے صرف پانچ زندہ بچ سکے تھے۔ میجر سنگھ بھی مرنے والوں میں شامل تھے۔ انھیں بعد از مرگ انڈیا کے سب سے بڑے فوجی اعزاز پرم ویر چکر سے نوازا گیا جبکہ 12 دیگر فوجیوں کو بہادری کے تمغے ملے۔
یادیو کے مطابق ابتداً جب زندہ بچ جانے والے نے اپنے افسران کو اس لڑائی کی تفصیلات بتائیں تو کسی نے اس پر یقین نہیں کیا۔
اُن کے بقول وہ ایسا وقت تھا، جب حوصلے پست تھے اور ہم یہ جنگ ہار چکے تھے۔ ایک بریگیڈیئر سمیت ہمارے ہزاروں فوجیوں کو چین نے جنگی قیدی بنا لیا تھا۔ اس لیے کسی کو یقین نہیں تھا کہ کوئی اتنی بہادری سے لڑا ہو گا۔
اکثر ماہرین کا یہ خیال ہے کہ ’ریزانگ لا‘ میں تعینات فوجی یا تو جنگ سے بھاگ گئے تھے یا چین نے اُنھیں جنگی قیدی بنا لیا تھا۔
تین ماہ گزرنے کے بعد جنگ میں شکست کا زخم کچھ بھرنے لگا تو ایک چرواہے نے تباہ شدہ بنکروں، خالی گولوں، استعمال شدہ بندوق کے کارتوسوں اور برف میں جمی لاشوں کو دیکھا، جس کے بعد ان 120 فوجیوں کی بہادری کی تفصیلات سامنے آئیں۔
میجر سنگھ 13 کماؤن بٹالین کی سی چارلی کمپنی کے سپاہیوں کی کمان کر رہے تھے جو ریزانگ لا میں تعینات تھی۔
یادیو کے بقول میجر سنگھ کو اُن کے اعلیٰ افسران نے مشورہ دیا تھا کہ اگر اُن کے پاس گولہ بارود ختم ہو جائے تو وہ حکمت عملی سے پیچھے ہٹنے پر غور کریں، لیکن جب میجر سنگھ  نے اپنے آدمیوں سے اس پر بات کی، تو اُنھوں نے کہا کہ ’ہم آخری آدمی، آخری گولی تک لڑیں گے۔‘
جب چینی افواج نے پاس پر حملہ کیا تو سی کمپنی کم نفری کی وجہ سے جلد ہی شدید دباؤ میں آ گئی۔
یہ یکطرفہ لڑائی تھی، جس میں 120 فوجیوں کا سامنا ہزاروں کی تعداد میں حملہ آور فوجیوں سے تھا۔ اگرچہ چین نے 1962 کی جنگ کی دستاویزات کو ظاہر نہیں کیا ہے، لیکن انڈین اندازوں کے مطابق کم از کم تین ہزار فوجیوں نے پاس پر حملہ کیا۔
یادیو کہتے ہیں کہ ’ان کے پاس جدید ہتھیار تھے اور اُنھوں نے موسم کی شدت سے مقابلے کے لیے گرم لباس پہن رکھے تھے۔ ان کے مقابلے میں انڈین فوجیوں کے پاس نیم خود کار رائفلیں تھیں اور ہر فوجی کے پاس 600 گولیوں کا محدود ذخیرہ تھا۔‘
میجر شیطان سنگھ پر اپنی 2014 کی کتاب میں، صحافی رچنا بشٹ نے لکھا ہے کہ سی کمپنی، میدانی علاقوں میں لڑنے کی ماہر تھی۔ اُنھوں نے کبھی برف نہیں دیکھی تھی اور ان کے پاس اس موسم سے ہم آہنگ ہونے کے لیے بہت کم وقت تھا۔‘
ایک زندہ بچ جانے والے صوبیدار رام چندر نے بتایا تھا کہ ’موسم خوفناک تھا۔۔ہمارے پاس موسم سرما کے مناسب کپڑے اور جوتے بھی نہیں تھے۔‘
اُن کے بقول ’جو جرسیاں، سوتی پتلون اور ہلکا کوٹ ہمیں دیا کیا گیا تھا وہ ان منجمد ہواؤں میں مشکل سے ہمیں گرم رکھ سکتے تھے۔ سپاہیوں کے سر میں شدید درد رہتا تھا۔
لڑائی کی رات برف گر رہی تھی اور درجہ حرارت منفی 24 تھا۔ صوبیدار رام چندر نے بی بی سی ہندی کو بتایا کہ ’میں نے اپنے افسر سے کہا کہ وہ دن آ گیا ہے، جس کا ہمیں انتظار تھا۔‘
بشٹ لکھتے ہیں کہ سی کمپنی نے پہلے حملے کو ناکام بنا دیا، لیکن چینی گولہ باری نے ان کے بنکر اور خیمے تباہ کر دیے تھے اور متعدد فوجی اس میں مارے گئے تھے۔ چینی افواج کی جانب سے ان پر کیا گیا تیسرا حملہ سب سے خونریز تھا، جس میں یہ پوسٹ مکمل طور پر تباہ ہو گئی۔
صوبیدار رام چندر نے میجر سنگھ کی بہادری کی جو رُوداد سنائی وہ دل دہلا دینے والی تھی۔
رام چندر کے بقول ’اُن کے پیٹ میں کئی گولیاں لگی تھیں اور خون بہہ رہا تھا، شدید درد کے باوجود وہ مجھے لڑائی جاری رکھنے کی ہدایت کر رہے تھے۔‘
’پھر اُنھوں نے مجھے کہا کہ جاؤ اور بٹالین کے ساتھ رہو۔ میں نے اُن سے کہا، میں آپ کو نہیں چھوڑ سکتا، اُنھوں نے کہا تمھیں جانا ہو گا، یہ میرا حکم ہے۔‘
فروری 1963 میں لاشوں اور بنکروں کی دریافت کے بعد ایک اعلی فوجی افسر ریڈ کراس اور میڈیا کو اس مقام پر لے کر گئے، جہاں یہ ’میدان جنگ‘ اپنی اُسی حالت برف سے ڈھکا ہوا تھا۔
اپنی کتاب میں اس دریافت کے بارے میں بشٹ کہتی ہیں کہ یہاں ہرف طرف فوجیوں کی لاشیں موجود تھیں۔ کچھ کو کئی گولیاں لگی ہوئی تھیں اور کچھ شیل لگنے سے جان کی بازی ہار چکے تھے۔ کچھ فاصلے پر مزید فوجی اپنے بنکرز میں مردہ حالت میں پائے گئے اور کچھ یہاں بھاری بھرکم پتھروں کے نیچے دبے ہوئے تھے۔
اُن کے بقول نرسنگ اسسٹنٹ کے ہاتھ میں سرنج اور پٹی کا رول ہے۔ مارٹر چلانے والے سپاہی کے پاس بم ہے اور میجر سنگھ ایک چٹان کے ساتھ موجود ہیں اور ان کے بائیں بازو پر خون آلود پٹی بندھی ہے۔ ان کے پیٹ میں مشین گن کی گولیاں لگنے سے کئی زخم ہیں۔
ایک جنگ جسے انڈیا کی سبکی سمجھا جاتا ہے۔ میجر سنگھ اور اُن کے ساتھیوں کی بہادری کو آج بھی انڈیا میں یاد کیا جاتا ہے۔ سی کمپنی کا نام بعد میں ریزانگ لا کمپنی رکھ دیا گیا اور ریواڑی میں ایک یادگار تعمیر کی گئی، وہ قصبہ جہاں سے یہ فوجی آئے تھے۔
جنگ بندی کے بعد یہ درہ نو مینز لینڈ بن گیا اور متنازعہ علاقے کا حصہ ہے۔
یادو کا کہنا ہے کہ اگر سی کمپنی اتنی بہادری سے نہ لڑی ہوتی تو آج انڈیا کا نقشہ بہت مختلف نظر آتا۔
وہ کہتے ہیں کہ اگر یہ فوجی نہ ہوتے تو مجھے لگتا ہے کہ انڈیا لداخ کا آدھا حصہ کھو چکا ہوتا۔ چین ہوائی پٹی اور چشول پر بھی قبضہ کر لیتا۔
اُن کے بقول یہ لڑائی سنہ 1962 کی جنگ میں انڈیا کی واحد کامیابی تھی۔

[52]
بھارت میں چیمپئنز لیگ ٹی ٹوئنٹی کھیلنے والی پاکستان کی ٹیم لاہور لائنز کے آف سپنر عدنان رسول کے بولنگ ایکشن کے بارے میں امپائرز نے رپورٹ کر دی ہے کہ وہ قوانین کے مطابق نہیں ہے۔
عدنان رسول امپائرز کی اس رپورٹ کے باوجود کھیل سکتے ہیں تاہم اگر دوبارہ وہ رپورٹ ہوگئے تو پھر انھیں معطلی کا سامنا کرنا پڑے گا۔
عدنان رسول کے بولنگ ایکشن کے بارے میں رپورٹ لاہور لائنز اور کولکتہ نائٹ رائیڈرز کے درمیان کھیلے گئے میچ کے فیلڈ امپائرز کمار دھرماسینا اور شمس الدین اور تھرڈ امپائر انیل چوہدری نے کی۔
مشکوک بولنگ ایکشن، سعید اجمل پر پابندی
مشکوک بولنگ ایکشن سے متعلق چیمپئنز لیگ کی پالیسی کے مطابق عدنان رسول کو وارننگ لسٹ میں رکھا گیا ہے اور وہ کھیل سکتے ہیں لیکن اگر ان کے بولنگ ایکشن کے مشکوک ہونے کے بارے میں امپائرز نے دوبارہ رپورٹ کر دی تو وہ اس ٹورنامنٹ اور بی سی سی آئی کے تحت ہونے والے کسی بھی میچ میں بولنگ نہیں کر سکیں گے۔
عدنان رسول اگر چاہیں تو بی سی سی آئی کی مشکوک بولنگ ایکشن سے متعلق کمیٹی سے مدد کی درخواست کر سکتے ہیں۔
چیمپئنز لیگ کے چار میچوں میں عدنان رسول نے چار وکٹیں حاصل کی ہیں۔
لاہور لائنز کی ٹیم منیجمنٹ کا کہنا ہے کہ عدنان رسول کو فی الحال وارننگ لسٹ پر رکھا گیا ہے لہٰذا انھیں فوری طور پر وطن واپس بھیجنے کا کوئی ارادہ نہیں ہے۔
33 سالہ عدنان رسول پاکستان کی فرسٹ کلاس کرکٹ میں نیشنل بینک کی طرف سے کھیلتے ہیں۔
وہ حالیہ دنوں میں مشکوک بولنگ ایکشن کی زد میں آنے والے دوسرے پاکستانی بولر ہیں۔ ان سے قبلسعید اجمل کو بین الاقوامیکرکٹ میں معطلی کا سامنا ہے اور پاکستان کرکٹ بورڈ ان کے بولنگ ایکشن کی درستگی پر کام کر رہا ہے جس کے لیے ماضی کے مشہور آف سپنر ثقلین مشتاق کی خدمات بھی حاصل کی گئی ہیں۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[53]
بھارت میں خلائی تحقیق کے ادارے اسرو کا خلائی جہاز ’منگل یان‘ بدھ کی صبح کامیابی کے ساتھ مریخ کے مدار میں داخل ہو گیا۔
بھارت اب دنیا کا پہلا ایسا ملک بن گیا ہے جو اپنی پہلی ہی کوشش میں مریخ کے مدار میں اپنی خلائی گاڑی کو بھیجنے میں کامیاب رہا۔ کثیر سرمایہ سے حاصل کی گئی یہ کامیابی کیا عوام الناس کے لیے بھی کسی خوشی کی نوید ہے یا محض خلائی کلب میں داخل ہونے اور دوسرے ملکوں کے مقابلے میں خود کو برتر ثابت کرنے کوشش ہے۔
سنئیے ماہر طبعیات اور بہبودی انسان کے قائل ڈاکٹر پرویز ہود بھائی کی بی بی سی اردو سے خصوصی گفتگو۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[54]
لائبیریا افریقہ کا پہلا ایسا ملک بننے جا رہا ہے جس کو درخت نہ کاٹنے کے بدلے میں ترقیاتی امداد ملے گی۔
اس غریب مغربی افریقی ملک کو سنہ 2020 تک اپنے جنگلات کی کٹائی روکنے پر ناروے 15 کروڑ ڈالر ادا کرے گا۔
ایبولا کی وبا سے متاثرہ اس ملک کے بارے میں خدشات تھے کہ پیسے کی سخت ضرورت نے وہاں لوگوں کو مزید درخت کاٹنے پر مجبور کر دیا ہے۔
ناروے کے حکام نے نیویارک میں اقوام متحدہ میں ہونے والے ماحولیات کے بارے میں اجلاس میں بی بی سی کو دونوں ممالک کے مابین معاہدے کی تفصیلات کی تصدیق کی۔
لائبیریا کے جنگلات دیگر افریقی ممالک کے جنگلات سے چھوٹے ہیں لیکن مغربی افریقہ کے برساتی جنگلات کا ایک بڑا حصہ یعنی تقریباً 43 فیصد لائبیریا میں پایا جاتا ہے۔
لائبیریا جنگلی حیات کے عالمی تنوع کا مرکز بھی ہے کیونکہ اس میں چمپینزی، ہاتھی اور چیتوں جیسے جانوروں کی آخری آبادیاں باقی رہ گئی ہیں۔
سنہ 2003 میں ختم ہونے والی خانہ جنگی کے بعد لائبیریا میں درختوں کی غیر قانونی کٹائی عام ہے۔
سنہ 2012 میں لائبیریا کی صدر ایلن سرلیف جانسن کو اس وقت بین الاقوامی تنقید کا نشانہ بنایا گیا تھا جب انھوں نے کمپنیوں کو ملک کے 58 فیصد برساتی جنگلات کی کٹائی کے لائسنس دے دیے تھے۔
End of سب سے زیادہ پڑھی جانے والی
ناروے اور لائبیریا کے درمیان معاہدے کے مطابق سنہ 2020 تک لائبیریا کو اپنے جنگلات میں سے 30 فیصد ’محفوظ علاقے‘ کی حیثیت کے تحت رکھنے ہوں گے۔
درختوں کی موجودگی کی آزادانہ تصدیق ہونے کے بعد ہی ناروے رقم ادا کرے گا۔
لائبیریا میں ماحولیاتی کارکنوں نے اس پیش رفت کا خیر مقدم کیا ہے۔
ماہرین کا کہنا ہے کہ لائبیریا میں درختوں کی غیر قانونی کٹائی مشکل وقت میں پیسہ کمانے کا ذریعہ ہے۔ ان کا کہنا ہے کہ ملک میں ایبولا کی وبا سے منفی معاشی اثرات پڑے ہیں اور ناروے کا معاہدے صحیح وقت پر آیا ہے۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[55]
،تصویر کا ذریعہBBC World Service
پاکستان میں ایک سال قبل ہونے والے متنازع انتخابات کے بعد تقریباً ہر جماعت کی طرف سے دھاندلی کی آوازیں اٹھیں۔
پاکستان کے عام انتخابات میں دھاندلی کی آوازیں اٹھنا کوئی نئی بات نہیں تھا۔
سیاسی جماعتوں کی طرف سے دھاندلی کے الزامات کا لگایا جانا کوئی ایسا حیران کن اور بلا جواز بھی نہیں رہا۔ سنہ 1988ہ کے بعد پیش آنے والے واقعات نے بظاہر ثابت کیا کہ پاکستان میں منظم طریقے سے پولنگ سے قبل، پولنگ کے دن اور پولنگ کے بعد دھاندلی کی جاتی رہی۔
<link type="page"><caption>

 ’حکومت اکثریت سے نہیں تدبر سے چلتی ہے‘</caption><url href="http://www.bbc.co.uk/urdu/pakistan/2013/05/130516_election2013_shahbaz_fazal_meeting_zz.shtml" platform="highweb"/></link>
<link type="page"><caption>

 ’رقوم فوج کے نہیں آئی ایس آئی کے اکاؤنٹ میں آئیں‘</caption><url href="http://www.bbc.co.uk/urdu/pakistan/2012/05/120509_asghar_khan_case_zz.shtml" platform="highweb"/></link>
اس دھاندلی میں فوج کے خفیہ ادارے آئی ایس آئی کا ملوث ہونا بھی اب کوئی ڈھکی چھپی یا راز کی بات نہیں۔
ہیوی مینڈیٹ ہو یا آئی جی آئی کا بنایا جانا، یہ بھی ایک حقیقت ہے کہ اس دھاندلی کا فائدہ ہمشیہ ایک ہی جماعت نے اٹھایا۔
سنہ 2013 میں ہونے والے انتخابات دھاندلی کے اعتبار سے گذشتہ انتخابات سے بالکل مختلف تھے۔
End of سب سے زیادہ پڑھی جانے والی
پہلی مرتبہ دھاندلی کا الزام کسی بھی جماعت کی طرف سے ملک کے خفیہ ادارے آئی ایس آئی پر نہیں لگایا گیا۔ گو کے انتخابات سے قبل ایسی آوازیں سنی گئیں کہ آئی ایس آئی کے کچھ سابق افسران ایک مخصوص سیاسی جماعت کی حمایت کر رہے ہیں۔
لیکن کم از کم پولنگ اور پولنگ کے بعد آئی ایس آئی کے انتخابی نتائج پر اثر انداز ہونے کا کوئی الزام اب تک سامنے نہیں آیا۔
اس کا کریڈٹ یقیناً فوج اور آئی ایس آئی کی قیادت کو ہی جائے گا کہ وہ انتخابی عمل سے دور رہے اور اس پر اثر انداز ہونے کی کوشش نہیں کی۔
نئے انتخابات کے بعد ملک کو ایک تجربہ کار قیادت نصیب ہوئی۔ لیکن یہ تجربہ کار سیاسی قیادت جو فوج کی سیاست میں مداخلت کے دونوں رخ دیکھ چکی تھی چند ہی ماہ میں فوج کے منہ در منہ کھڑی نظر آئی۔
اسلام آباد کے ڈی چوک میں گذشتہ 40 دن سے جو مناظر قوم دیکھ رہی ہے وہسیاسی قیادت اور فوج کے درمیان پس پردہ کشمکشکی ہی عکاسی کرتے ہیں۔

[56]
امریکہ اور اُس کے اتحادی ممالک نے عراق کے بعد اب شام میں شدت پسند تنظیم دولتِ اسلامیہ کے ٹھکانوں پر فضائی حملوں کا آغاز کر دیا ہے۔
اطلاعات کے مطابق اِن حملوں میں شام کے شمال اور مشرق میں خود کو دولت اسلامیہ کہنے والے گروپ کے ٹھکانوں پر حملے کیے گئے ہيں جن میں اہم مشرقی شہر رقہ شامل ہے جہاں دولتِ اسلامیہ کا ہیڈکوارٹر ہے۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[57]
بھارتی فوج نے پاکستان سے متّصل سرحد پر تربیت یافتہ فوجی ’شوان دستہ‘ یعنی ڈاگ سكواڈ تعینات کرنے کا فیصلہ کیا ہے۔
کنٹرول لائن پر دراندازوں کا فوری طور پتہ لگانے کے لیے ان تربیت یافتہ کّتوں کے جسم میں جی پی ایس اور وائرلیس مائیکرو فون جیسے جدید آلات نصب کیے جائیں گے۔
بھارتی حکومت نے یہ قدم انڈیا پاکستان کی سرحد اور کنٹرول لائن پر دراندازی کے بڑھتے واقعات کو روکنے کے لیے اٹھایا ہے۔
کتّوں میں سونگھنے کی خاص صلاحیت ہوتی ہے جس سے وہ پوشیدہ اشیا کا آسانی سے پتہ لگا لیتے ہیں۔
سرحد پر تعینات کیے جانے والے ان کتوں کو اس مقصد کے لیے خصوصی تربیت دی گئی ہے۔
میرٹھ میں واقع فوج کے معروف ریماؤنٹ اینڈ ویٹرنري کور (آر وی سی) کے تربیتی مرکز میں ان کتوں کو تربیت دی گئی ہے۔
آر وی سی سے وابستہ میرٹھ کے کمانڈنٹ میجر جنرل جگوندر سنگھ نے بتایا کہ فوج کی شمالی کمان نے آر وي سي سے ایسے کتوں کی تربیت دینے کا مطالبہ کیا تھا جو کنٹرول لائن پر دراندازی روکنے میں فوج کی مدد کر سکیں۔
انھوں نے بتایا: ’اسی کے تحت جرمنی کے شیپرڈ نسل کے کتّوں کی تربیت تین ماہ پہلے شروع کی گئی تھی۔‘
End of سب سے زیادہ پڑھی جانے والی
میجر جنرل سنگھ نے بتایا کہ کنٹرول لائن کے لیے خاص طور پر تربیت یافتہ کتّے ایک سلائیڈنگ چین کے ساتھ 800 میٹر تک گھوم کر رکھوالی کر سکیں گے اور 300 میٹر کے فاصلے تک کسی بھی سرگرمی پر نظر رکھنے کے قابل ہوں گے۔
انھوں نے بتایا کہ رات کے وقت کتوں کی نظر انسانوں سے کہیں بہتر ہوتی ہے اس لیے انھیں چھ چھ گھنٹے کی شفٹوں میں ڈیوٹی دینے کے لیے تعینات کیا جائےگا۔
آر وي سي کے انسٹرکٹر کرنل دیویندر سنگھ نے بتایا: ’دراندازی کی کوشش ہوتے ہی کتّے خبردار کر سکیں گے جس سے اسے آسانی سے روکا جا سکتا ہے۔‘
ان کا کہنا تھا کہ اس سے زیادہ تر فوجی کنٹرول لائن سے تھوڑا فاصلے پر رہ کر ہی كتّوں کے ذریعے نگرانی کرنے کے قابل ہوں گے۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[58]
،تصویر کا ذریعہyoutube/ScreenGrab
1971 کی جنگ میں پاکستان کے خلاف لڑنے والا ایک 21 سالہ انڈین فوجی اور اس کا اپنے والد سے محبت کا لازوال رشتہ۔۔۔ سال 2026 کے آغاز پر ریلیز ہونے والی بالی ووڈ فلم ’اکیس‘ کی کہانی کے تانے بانے جنگ کے خون خرابے کے درمیان انھی انسانی جذبات اورمحسوسات کے گرد بُنتے دکھائی دیے ہیں۔
بالی ووڈ کی اس فلم میں 1971 کی پاکستان اور انڈیا کے درمیان جنگ میں انڈین فوج کے سیکنڈ لیفٹیننٹ ارون کھیترپال کی حقیقی کہانی کو فلمایا گیا ہے جنھوں نے اس جنگ میں پاکستان کے خلاف لڑتے ہوئے 21 سال کی عمر میں جان دے دی تھی۔
انھیں بعد میں انڈین فوج کے سب سے بڑے اعزاز پرم ویر چکرا سے بھی نوازا گیا۔
مگر جنگی واقعات اور فوج کی بہادری کے تانے بانے کے درمیان باپ بیٹے کی محبت بیان کرتی یہ فلم سوشل میڈیا صارفین کے درمیان موضوع بحث ہے۔
بعض صارفین اس فلم کو روایتی حریفوں کے درمیان ’امن کی آشا‘ قرار دے رہے ہیں تو کچھ اس کا موازنہ گذشتہ ماہ ریلیز ہونے والی رنویر سنگھ کی فلم ’دھورندھر‘ سے کر رہے ہیں۔
اس فلم کو گذشتہ سال وفات پانے والے انڈین فلمسٹار دھرمیندر کی ’آخری فلم‘ کہا جا رہا ہے جبکہ صارفین مرکزی کردار ادا کرنے والے اگستھیا نندرہ کی اداکاری کو بھی سراہ رہے ہیں جو بالی ووڈ سپر سٹار امیتابھ بچن کے نواسے ہیں۔
یہ فلم پاکستان میں تو ریلیز نہیں کی جا سکی تاہم یوٹیوب پر موجود اس کے پونے تین منٹ کے پہلے ٹریلر میں ایک منظر میں ارون کھیترپال کی سالگرہ کا منظر دکھایا گیا۔
اس دوران جب ان کے ایک سینیئر ان کی عمر پوچھتے ہیں تو ارون چہرے پر مسکراہٹ اور آنکھوں میں بہادر فوجی کا جذبہ لیے کہتے ہیں کہ ’اکیس‘۔ شاید اسی لیے فلم کا نام بھی یہی رکھا گیا۔
End of سب سے زیادہ پڑھی جانے والی
،تصویر کا ذریعہYoutube/ScreenGrab
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
فلم ’اکیس‘ کے حوالے سے سوشل میڈیا پر بہت سے ناظرین نے اس کی جذباتی گہرائی اور انسانی کہانی کو سراہا تو وہیں انڈیا کی جانب سے کئی صارفین اس کہانی پر کڑی تنقید کر رہے ہیں۔
فلموں کے ناقد اور صحافی رام ونکات سریکال نے فلم میں تاریخی حقائق کو بہترین انداز میں پیش کرنے پر لکھا کہ ’رام راگھوان کی اکیس، یہ صرف ایک جنگی ہیرو کی کہانی نہیں بلکہ اس میں ایک خاص بات ہے۔ فلم صرف بہادری نہیں دکھاتی بلکہ فرض، جنگ کے بعد کے زخم اور سب سے بڑھ کر انسانیت پر بات کرتی ہے۔‘
انھوں نے مزید لکھا کہ ’جنگ کی ساری خونریزی کے بیچ میں جو جذبات کی نرمی، گرمجوشی اور حساسیت ہے، وہ عام طور پر ایسی فلموں میں نہیں ملتی۔‘
اس فلم کے حوالے سے سوشل میڈیا پر صارفین ’امن کی آشا‘ کی بھی یاد دلا رہے ہیں۔
یاد رہے کہ امن کی آشا دراصل انڈیا اور پاکستان کے درمیان امن، مکالمے اور عوامی روابط کو فروغ دینے کی ایک مشترکہ مہم تھی، جس کا آغاز 2010 میں ٹائمز آف انڈیا اور پاکستان کے خبر رساں ادارے جنگ گروپ نے مل کر کیا تھا۔
اس مہم کا مقصد دونوں ملکوں کے عوام کو قریب لانا اور دشمنی کے سرکاری بیانیے کے بجائے عوامی سطح پر بات چیت کو فروغ دینا تھا جس کے لیے ثقافت، موسیقی، تجارت، صحافت اور کھیل کا سہارا لیا جا رہا تھا۔
سکن ڈاکٹر نامی صارف نے ایکس پر لکھا کہ ’اگر فلم دھورندھر نے آپ کا ’امن کی آشا‘ والا خواب توڑ دیا تو اکیس دیکھ کر آپ کو یقیناً کچھ سکون مل سکتا ہے۔‘
فلم کی کہانی پر بات کرتے ہوئے وہ آگے لکھتے ہیں کہ ’اگر منطقی طور پر دیکھیں تو سوال اٹھتا ہے کہ کیا ایسی فلم بننی چاہیے تھی؟ کیونکہ ایک جنگ کی بے رحمی کو صرف ایک خوشگوار لمحے سے بیان کرنا حقیقت کو مسخ کرتا ہے۔ جنگیں مجموعی رویے سے پرکھی جاتی ہیں۔‘
ایک اور صارف نے لکھا کہ ’ہمدردی اہم سہی مگر اس کی قیمت حقائق پر نہیں۔ 1971 میں ایک واضح جارحیت تھی اور ان جرائم کے دستاویزی ثبوت ہیں۔ سچائی کو کمزور نہیں ہونا چاہیے۔‘
ان کے مطابق ’اس فلم کے ذریعے امن کی آشا کا ڈرامہ فروغ دیا جا رہا ہے اور یہ نظریہ پیش کیا جا رہا ہے کہ ’پاکستان نے میرے بیٹے کو نہیں مارا بلکہ جنگ نے مارا۔‘
بہت سے صارفین فلم ’اکیس‘ کا مقابلہ فلم ’دھورندھر‘ سے کرتے بھی دکھائی دے رہے ہیں۔ شیبی نامی صارف سمیت بعض صارف یہ بھی کہتے ہیں کہ ’اہم بات یہ ہے کہ یہ پروپیگنڈا فلم نہیں۔‘
انڈین فلموں کے معروف کاسٹنگ ڈائریکٹر مکیش چھابرا نے ایکس پر لکھا کہ ’ابھی ابھی ’اکیس‘ دیکھی جو دل سے بنائی گئی۔ اس کی سچی کہانی فلم ختم ہونے کے بعد بھی دیر تک گھیرے میں لیے رہتی ہے۔‘
ساتھ ہی مکیش چھابڑا نے اداکار دھرمیندرکے کردار کو سراہتے ہوئے لکھا کہ ’کیا وقار، کیا گہرائی ہے۔ آپ نے ہمیں کچھ ایسا دیا، جو نہایت اہم ہے۔ آپ کی کمی ہمیشہ محسوس ہو گی۔‘
اس فلم کے ڈائریکٹر اور سکرین رائٹر سری رام راگھوان ہیں جن کے بارے میں سوشل میڈیا پر کہا جا رہا ہے کہ وہ ایک بار پھر دل کی گہرائیوں سے اس فلم کو بنا کر کمال فن سے سچائی سامنے لائے ہیں۔
ابھیرج ناگ نامی ایک صارف نے لکھا کہ ’فلم اکیس جنگ اور قربانی کی کہانی ہے اور دھورندھر خفیہ کارروائیوں اور جاسوسی پر مبنی کہانی ہے۔ پہلگام اور آپریشن سندور کے بعد اس فلم کا بہت گہرا مطلب ہے جسے فی الحال کوئی نہیں سمجھ پا رہا۔ اب وقت ایک حتمی حل کا تقاضا کرتا ہے۔‘
،تصویر کا ذریعہMukesh Ketherwal
فلم اکیس کی کہانی جس کردار کے گرد گھومتی ہے وہ انڈین فوج کے سیکنڈ لیفٹیننٹ ارون کھیترپال تھے۔
ارون کھیترپال، جو 6 فٹ 2 انچ لمبے تھے، ایک فوجی خاندان سے تعلق رکھتے تھے۔ ان کے دادا پہلی عالمی جنگ لڑے تھے اور ان کے والد دوسری عالمی جنگ اور پاکستان انڈیا کی سنہ 1965 کی جنگ میں لڑے تھے۔ ان میں بچپن ہی سے قیادت اور ذمہ داری کی خصوصیات تھی۔
16 دسمبر 1971کو رات کے 10:15 بجے 21 سالہ ارون کھیترپال نے پاکستان کے خلاف لڑتے ہوئے اپنی آخری سانسیں لیں۔
اس کے 30 سال بعد ارون کے والد، بریگیڈیئر ایم ایس کھیترپال کو اچانک اپنی جائے پیدائش یعنی پاکستان میں سرگودھا جانے کا خیال آیا۔ اس وقت ان کی عمر 81 برس تھی۔
بی بی سی ہندی کے سنہ 2016 میں چھپنے والے ایک مضمون کے مطابق ارون کے بھائی مکیش اگروال نے بتایا کہ جب ان کے والد ’لاہور پہنچے تو ایک پاکستانی بریگیڈیئر نے ان کا استقبال کیا اور انھیں اپنے گھر آنے اور اپنے ساتھ رہنے کو کہا۔‘
’اس بریگیڈیئر اور ان کے پورے خاندان نے ان کے ساتھ اتنا اچھا سلوک کیا لیکن انھیں لگا کہ کچھ ایسا ہے جو پاکستانی بریگیڈیئر انھیں بتانا چاہتے ہیں۔‘
’کھیترپال کے جانے سے ایک دن پہلے رات کے کھانے کے بعد بریگیڈیئر ان کے پاس آئے اور کہا سر، میرے دل میں ایک بات ہے جو میں آپ سے شیئر کرنا چاہتا ہوں، میں کئی سال سے آپ کو یہ بتانا چاہتا ہوں لیکن میں نہیں جانتا تھا کہ آپ تک کیسے پہنچوں۔‘
’یہ معاملہ آپ کے بیٹے ارون کھیترپال سے متعلق ہے۔ 16 دسمبر 1971 کی صبح، آپ کا بیٹا اور میں اپنے اپنے ملک کے لیے لڑتے ہوئے آمنے سامنے تھے۔‘
’انتہائی افسوس کے ساتھ آپ کو بتانا پڑ رہا ہے کہ آپ کا بیٹا میرے ہاتھوں مارا گیا۔ ارون کی بہادری میدان جنگ میں شاندار تھی۔‘
’اس نے اپنی حفاظت کی پرواہ کیے بغیر ہم سے بہادری سے مقابلہ کیا۔ دونوں طرف سے بہت سے لوگ مارے گئے۔ آخر میں صرف میں اور ارون ہی رہ گئے تھے۔ ہم دونوں نے بیک وقت ایک دوسرے پر گولی چلائی۔ یہ میری خوش قسمتی تھی کہ میں بچ گیا اور ارون کو اس دنیا سے جانا پڑا۔
’بعد میں مجھے معلوم ہوا کہ وہ کتنا چھوٹا ہے۔ میں آپ کے بیٹے کو سلام پیش کرتا ہوں۔‘

[59]
کئی دنوں سے انڈیا اور سری لنکا میں کھیلے جانے والا ٹی 20 ورلڈ کپ خبروں میں ہے اور اس سے جڑے تنازعات کے بارے میں شائقین کے ساتھ ساتھ سابق کرکٹرز اور کمنٹیٹرز بھی اپنی آرا ظاہر کر رہے ہیں۔
پہلے بنگلہ دیش کی جانب سے انڈیا میں کھیلنے سے انکار کی بات سامنے آئی اور اُس پر انٹرنیشنل کرکٹ کونسل (آئی سی سی) اور بنگلہ دیش کرکٹ بوڈ کے درمیان مذاکرات ہوتے رہے۔ بلآخر بنگلہ دیش کی بات نہیں مانی گئی اور ان کی جگہ سکاٹ لینڈ کو ایونٹ میں شامل کر لیا گیا۔
اس کے بعد پاکستان نے بنگلہ دیش کی حمایت میں ٹی 20 ورلڈ کپ کے دوران انڈیا کے خلاف اپنا میچ کھیلنے سے انکار کر دیا جس پر آئی سی سی نے ’طویل المدتی اثرات‘ سے خبردار کرتے ہوئے پاکستان کو فیصلے پر نظرثانی کا کہا ہے۔
اس بحران کے بارے میں بات کرتے ہوئے انگلش ٹیم کے سابق کپتان ناصر حسین نے پاکستان اور بنگلہ دیش کی حمایت کی ہے جس پر انھیں انڈیا میں تنقید کا سامنا ہے۔
ناصر حسین نے ’سکائے سپورٹس‘ کے ساتھ ایک پوڈ کاسٹ میں آئی سی سی کے اقدامات اور فیصلوں کو ’دوہرا معیار قرار‘ دیا ہے۔
ناصر حسین کا کہنا تھا کہ ’اگر بنگلہ دیش کی جگہ انڈیا مقام کی تبدیلی کا مطالبہ کرتا تو آئی سی سی کیا کرتا؟ کیا آئی سی سی انڈیا کو بھی ایونٹ سے باہر کر دیتا؟ آئی سی سی کو بنگلہ دیش اور پاکستان کو بھی انڈیا کی ہی طرح برابری سے ڈیل کرنا ہوگا۔‘
سابق انگلش کپتان کا کہنا تھا کہ ’بنگلہ دیش اپنی بات پر قائم ہے، وہ اپنے کھلاڑی کے لیے کھڑے ہوئے۔ پاکستان نے بنگلہ دیش کا ساتھ دے کر اچھا کام کیا۔ کسی کو کھڑا ہو کر یہ ضرور کہنا ہوگا کہ سیاست بہت ہوئی، اب ہم کرکٹ کھیل لیں۔‘
ناصر حسین نے مزید کہا کہ ’انڈیا نے اچانک سے بنگلہ دیشی کھلاڑی مستفیض کو سیاسی دباؤ کی وجہ سے (آئی پی ایل سے) باہر کر دیا۔ پہلے محسوس ہوتا تھا، اب یقین ہونے لگا ہے کہ کرکٹ میں سیاست آ گئی ہے۔‘
End of سب سے زیادہ پڑھی جانے والی
انھوں نے مزید کہا کہ ’کبھی آپ ہاتھ نہیں ملاتے کبھی ٹرافی نہیں لیتے۔ اگر آپ کا ردِعمل پاکستان اور بنگلہ دیش کے ساتھ ایسا ہی رہا تو کرکٹ تباہ ہو جائے گی۔‘
انگلینڈ کرکٹ ٹیم کے ایک اور سابق کپتان مائیکل ایتھرٹن، جو اسی پوڈ کاسٹ کا حصہ تھے، نے بھی جے شاہ کی سربراہی والے آئی سی سی پر تنقید کی اور الزام لگایا کہ وہ انڈیا اور بی سی سی آئی کے حق میں جانبداری دکھا رہے ہیں۔
انھوں نے اس بات پر زور دیا کہ ’بنگلہ دیش کا مطالبہ بھی جائز تھا کیونکہ انڈیا کو چیمپئنز ٹرافی 2025 کے دوران غیر جانبدار مقام پر کھیلنے کی اجازت دی گئی تھی۔‘
ایتھرٹن نے کہا کہ ’اصل میں آپ کو چیمپئنز ٹرافی کے وقت پر واپس جانا ہوگا کیونکہ انڈیا پاکستان نہیں گیا جو اس ایونٹ کے میزبان تھے اور پھر انڈیا کو یہ رعایت دی گئی کہ وہ اپنے تمام میچ دبئی میں کھیلے۔‘
ان کا کہنا تھا کہ ’یہ رعایت ماضی میں دیگر ٹیموں کو نہیں دی گئی تھی جنھوں نے بین الاقوامی میچوں سے کنارہ کشی اختیار کی تھی۔‘
مائیکل ایتھرٹن نے کہا کہ ’پھر جب مستفیض الرحمان کا معاملہ سامنے آیا اور بنگلہ دیش نے کہا کہ ’ہماری حکومت کہتی ہے کہ ہم انڈیا نہیں جا سکتے‘، تو وہ بھی اسی طرح کے سلوک کا مطالبہ کر رہے تھے اگرچہ یہ مطالبہ ٹورنامنٹ کے آغاز سے کچھ دن پہلے کیا گیا تھا نہ کہ کئی ماہ پہلے۔‘
’لہٰذا بات چیمپئنز ٹرافی سے شروع ہوتی ہے پھر مستفیض الرحمان کے فیصلے تک آتی ہے اور اس کے بعد بنگلہ دیش اور پاکستان کے فیصلے سامنے آتے ہیں۔۔۔ یہ سب الگ الگ نہیں ہیں بلکہ ان کے پیچھے ایک پورا پس منظر موجود ہے۔‘
ایک الگ انٹرویو کے دوران انگلینڈ کے سابق کھلاڑی مارک بُچر نے کہا کہ ’اگر یہ میچ نہ ہوا تو یہ انڈیا، جو ٹی ٹوئنٹی ورلڈ کپ کا شریک میزبان ہے اور آئی سی سی، کے لیے ایک بڑی تباہی ثابت ہوگا کیونکہ یہ مقابلہ مالی اعتبار سے بہت اہم ہے۔‘
اُن کا مزید کہنا تھا کہ ’کرکٹ کے معاملے میں انڈیا ہمیشہ اپنی مرضی چلاتا آیا ہے اور پاکستان کو برداشت کرنا پڑتا رہا، لیکن اس مرتبہ حالات مختلف ہیں کہ جہاں پاکستان کی جانب سے ایک سخت راستہ اختیار کیا گیا ہے۔‘
انھوں نے کہا کہ ’جب پاکستان میں چیمپئنز ٹرافی ہوئی تھی تو صاف نظر آ رہا تھا کہ انڈیا وہاں کھیلنے نہیں جائے گا۔ پھر سب کچھ دوبارہ ترتیب دینا پڑا اور یہی میری سب سے بڑی شکایت ہے۔ جب ایسا ہوتا ہے تو باقی ٹیموں پر بھی اثر پڑتا ہے کیونکہ اچانک ان کا پروگرام بدل جاتا ہے، انھیں ملک سے باہر جا کر انڈیا سے کھیلنا پڑتا ہے جہاں انڈیا چاہتا ہے اور باقی سب کو اسی حساب سے ایڈجسٹ کرنا پڑتا ہے۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
انڈیا میں ناصر حسین کے اس بیان پر تبصرے کیے جا رہے ہیں۔ بعض صارفین نے ان کے بیان کی حمایت کی ہے جبکہ کچھ نے ان سے اختلاف کیا ہے۔
انڈیا میں کھیلوں کے صحافی وکرانت گُپتا نے ناصر حسین پر تنقید کی اور لکھا کہ ’ناصر حسین دنیا کی کرکٹ میں ایک نہایت اہم آواز ہیں۔ وہ بات کو صاف صاف کہتے ہیں لیکن کیا انگلینڈ نے ان کی کپتانی میں سنہ 2003 ورلڈ کپ کا میچ زمبابوے کے خلاف ’اخلاقی بنیادوں‘ پر نہیں چھوڑا تھا؟‘
انھوں نے مزید کہا کہ ’دنیا کا نقطۂ نظر ہمیشہ مثالی ہوتا ہے مسئلہ اُن لوگوں کے لیے ہے جو کسی مُشکل وقت کا سامنا کر رہے ہوتے ہیں کیونکہ ہم اب ایک مثالی دنیا میں نہیں رہتے۔‘
راسیش مندانی نامی صارف کا کہنا تھا کہ ناصر حسین نے 'سیاسی نقطہ نظر اپناتے ہوئے ہی کھیلوں میں سیاست پر تنقید کی ہے۔'
جبکہ منیش بتاویہ نے لکھا کہ شاید ناصر حسین کو پاکستان اور بنگلہ دیش کی علاقائی سیاست کے بارے میں آگاہ نہیں کیا گیا۔ انھوں نے کہا کہ وہ اسی صورت آئی سی سی اور بی سی سی آئی سے 'تسلسل' کی توقع کریں جب انڈیا کے پڑوس میں یہ دونوں ممالک پُرامن طور پر رہنے کے قائل ہوں۔ 'میں پی سی بی اور بی سی بی کو ان کی جگہ دکھانے پر آئی سی سی اور بی سی سی آئی کی حمایت کرتا ہوں۔'
بوریا مجومدار نے ناصر حسین سے سوال کیا کہ ’کیا بنگلہ دیش نے پہلے کوئی سکیورٹی خدشات ظاہر کیے تھے؟ کیا انھوں نے مستفیض کا غصہ آئی سی سی اور بی سی سی آئی پر نکالا؟‘
تیجاسوی پرکاش نامی ایک انڈین صارف نے ناصر حسین کی ویڈیو شیئر کرتے ہوئے ایکس پر لکھا کہ ’کرکٹ سیاست اور پیسے سے کہیں بڑا کھیل ہے۔ آئی سی سی اور بی سی سی آئی جاگ جائیں۔‘
راگھو نامی ایک انڈین ایکس صارف نے لکھا کہ ’تبصرہ انڈیا کے حق یا مخالفت میں، یا پاکستان کے حق یا مخالفت میں نہیں ہونا چاہیے۔ تبصرہ کھیل، اس کی انتظامیہ، اس کی خامیوں اور اس کے مستقبل کے بارے میں ہونا چاہیے۔‘
انھوں نے مزید کہا کہ ’جب ناصر حسین جیسے لوگ آئی سی سی، ای سی بی، بی سی سی آئی یا پی سی بی پر کھل کر بات کرتے ہیں تو اس سے گفتگو کو مزید اعتماد اور اعتبار ملتا ہے۔‘
راگھو کا مزید کہنا تھا کہ ’اگر آپ آج کے زیادہ تر انڈین کمنٹیٹرز کو دیکھیں تو وہ بی سی سی آئی یا اس کے کھلاڑیوں کے خلاف ایک بھی ناگوار بات نہیں کہہ سکتے۔ اسی لیے کمنٹری تجزیے کے بجائے تشہیر سی محسوس ہوتی ہے۔‘
اُن کا اپنے تبصرے کے آخر پر کہنا تھا کہ ’کرکٹ کو شور شرابے سے زیادہ ایمانداری کی ضرورت ہے۔ غیر جانبدار آوازوں کے بغیر کھیل اپنی روح کھو دیتا ہے۔‘
جبکہ پاکستانی صارفین کی طرف سے ناصر حسین سے اتفاق کیا جا رہا ہے۔
صحافی کامران یوسف نے لکھا کہ ’ناصر حسین نے کھل کر پاکستان کے موقف کی تعریف کی۔‘

[60]
پاکستان کے سب سے بڑے شہر کراچی میں متحدہ قومی موومنٹ نے دعویٰ کیا ہے کہ ان کے دفتر پر نیم فوجی دستے رینجرز نے چھاپہ مار کر 35 سے زائد کارکنوں اور ہمدردوں کو گرفتار کر لیا ہے۔
رینجرز کے ترجمان نے اس خبر پر کوئی تبصرہ یا تصدیق نہیں کی۔
متحدہ قومی موومنٹ کے رکن اسمبلی اور صوبائی وزیر فیصل سبزواری کا کہنا تھا کہ رینجرز نے پی ایس 126 کے دفتر پر چھاپہ مار کر یہ گرفتاریاں کی ہیں اور گرفتار ہونے والوں میں نوجوان اور بزرگ بھی شامل ہیں۔
لندن میں مقیم ایم کیو ایم کے سربراہ الطاف حسین نے مختلف نجی ٹی وی چینلوں سے بات کرتے ہوئے کراچی میں اپنی جماعت کے دفتر پر رینجرز کے چھاپے کی شدید مذمت کی۔
نجی ٹی وی چینل اے آر وائی سے بات کرتے ہوئے الطاف حسین نے پاکستانی فوج کی حمایت میں ماضی میں کیے جانے والے اقدامات اور فوج کے سابق سربراہ جنرل آصف نواز جنجوعہ کے ایم کیو ایم اور الطاف حسین کا باب بند ہونے سے متعلق مبینہ بیان کا حوالہ دیتے ہوئے جنرل راحیل شریف سے مطالبہ کیا: ’فوج کا کام تنظیموں کو توڑنا اور تنظیموں میں گروپ بندی کرنا نہیں ہے، جنرل راحیل صاحب فوج کو ان حرکتوں اور سیاست سے نکال لیجیے۔‘
اس سے پہلے صوبائی وزیر فیصل سبزواری نے چھاپے کے بارے میں بتاتے ہوئے کہا کہ عید قربان کے موقعے پر کھالیں جمع کرنے کے بارے میں ان کا ورکرز اجلاس جاری تھا جس میں اراکین اسمبلی اور رابطہ کمیٹی نے بھی شرکت کرنی تھی لیکن رینجرز نے بلا جواز چھاپہ مارکر گرفتاریاں کی ہیں۔
’دہشت گرد اراکان اسمبلی کے دفاتر میں نہیں ہوتے، اس طرح کی کارروائیوں سے ایم کیو ایم کو دیوار سے لگایا جا رہا ہے۔‘
فیصل سبزواری چھاپے والی جگہ موجود تھے، جہاں خواتین بھی اکٹھی ہو گئیں تھیں۔ ان کا مطالبہ تھا کہ بے گناہ کارکنوں اور ہمدردوں کو رہا کیا جائے۔
End of سب سے زیادہ پڑھی جانے والی
دوسری جانب ایم کیو ایم کے ایک اعلامیے کے مطابق وزیراعلیٰ سندھ سید قائم علی شاہ نے ایم کیو ایم انٹرنیشنل سیکریٹیریٹ لندن ٹیلیفون کر کے رابطہ کمیٹی کے ارکان ڈاکٹر فاروق ستار اور سینیٹر بابر غوری سے بات کی اور ایم کیوایم کے سیکٹر آفس پر رینجرز کے چھاپے کی تفصیلات معلوم کیں۔
اعلامیے کے مطابق’ڈاکٹر فاروق ستار اور بابر غوری نے وزیراعلیٰ کو بتایا کہ ابوالحسن اصفہانی روڈ پر واقع ایم کیو ایم کے سیکٹر آفس پر کارکنان کے اجلاس کے دوران رینجرز نے بلاجواز چھاپہ مارا اور 40 سے زائد کارکنان کو بہیمانہ تشدد کا نشانہ بناتے ہوئے گرفتارکر لیا، چھاپے کے دوران رینجرز کے اہلکاروں نے فائرنگ کی اور سیکٹر آفس میں توڑ پھوڑ کی۔‘
،تصویر کا ذریعہBBC World Service
بقول ایم کیو ایم کے ایسا محسوس ہوتا ہے کہ ایم کیو ایم کی سیاسی سرگرمیوں پر پابندی عائد کر دی گئی ہے اور ایک مرتبہ پھر ایم کیوایم کے خلاف ریاستی طاقت کا ناجائز استعمال کر کے پرامن عوام کو مشتعل کرنے کی کوشش کی جا رہی ہے۔
ڈاکٹرفاروق ستار اور بابرغوری نے وزیراعلیٰ سندھ سید قائم علی شاہ سے کہا کہ وہ ایم کیو ایم کے خلاف ریاستی مظالم کا سنجیدگی سے نوٹس لیں، ظالمانہ کارروائی کا سلسلہ فی الفور بند کرائیں اور بے گناہ گرفتار شدگان کی رہائی کے لیے اپنا کردار ادا کریں۔
وزیراعلیٰ سید قائم علی شاہ نے ایم کیوایم کے رہنماؤں کو یقین دہانی کرائی کہ وہ رینجرز اور پولیس کے اعلیٰ حکام سے فوری رابطہ کر کے گرفتار کارکنان کی رہائی کے لیے ہرممکن کردار ادا کریں گے۔

[61]
،تصویر کا ذریعہSalman Khan Films
ایسا کیسے مُمکن ہے کہ بالی ووڈ ایکٹر سلمان خان کی فلم آنے والی ہو اور سوشل میڈیا پر اس کے بارے میں چرچہ نہ ہو۔
اور یہی سب اُن کی نئی آنے والی فلم ’بیٹل آف گلوان‘ کا ٹیزر سامنے آنے کے بعد ہوا ہے، تاہم اس مرتبہ فرق یہ ہے کہ انڈیا سے باہر بھی اس فلم پر بات ہو رہی ہے اور چین میں کمیونسٹ پارٹی کے قریب سمجھے جانے والے سرکاری اخبار ’گلوبل ٹائمز‘ نے اس فلم کے ٹیزر کو شدید تنقید کا نشانہ بنایا ہے۔
گلوبل ٹائمز نے اس حوالے سے ایک مضمون شائع کرتے ہوئے فلم پر ’حقائق کو مسخ کرنے‘ کا الزام عائد کیا ہے۔
سلمان کی فلم ’بیٹل آف گلوان‘ کا ٹیزر 27 دسمبر کو ریلیز ہوا تھا اور اس فلم کی کہانی انڈیا اور چین کے درمیان سنہ 2020 میں گلوان وادی میں ہونے والی خونریز جھڑپوں کے گرد گھومتی ہے۔ یہ فلم 17 اپریل 2026 کو سنیما گھروں کی زینت بنے گی۔
فلم کا ٹیزر سامنے آتے ہی انڈین سوشل میڈیا پر کچھ حلقوں نے فلم کو ’حُب الوطنی کے جذبے کی عکاس‘ قرار دیا جبکہ دیگر نے اسے حساس موضوع پر مبنی پروپیگنڈہ فلم قرار دیا ہے اور اس پر تنقید کی ہے۔
انڈین خبر رساں ادارے ’انڈیا ٹوڈے‘ کے مطابق اس فلم میں سلمان خان نے انڈین فوج کے کرنل بکملا سنتوش بابو کا کردار ادا کیا ہے جنھیں انڈین میڈیا پر سنہ 2020 کے گلوان وادی میں ہوئے تصادم میں اہم کردار کے باعث توجہ حاصل ہوئی تھی اور انھیں سرحد پر بہادری دکھانے کی عوض بعد از مرگ فوجی اعزاز سے بھی نوازا گیا تھا۔
فلم کا جاری کردہ ٹیزر سلمان خان کی آواز سے شروع ہوتا ہے۔ جہاں وہ اپنے فوجیوں کو ’دشمن‘ سے لڑنے کے لیے تیار رہنے کا کہتے ہیں اور بتاتے ہیں کہ ’جوانوں یاد رہے، زخم لگے تو میڈل سمجھنا اور موت دِکھے تو سلام کرنا، آج نہیں تو پھر کبھی نہیں۔۔۔‘
اس کے بعد دکھایا گیا ہے کہ وہ انڈین فوجیوں کے ساتھ ’دشمن‘ کی طرف بڑھتے ہیں۔ اس سین میں اُن کے ہاتھ میں ایک ڈنڈا ہے اُن کے پیچھے انڈین فوجی نظر آتے ہیں اور دوسری جانب سے چینی فوجیوں کو اُن کی جانب دوڑتے ہوئے دکھایا گیا ہے۔
End of سب سے زیادہ پڑھی جانے والی
ٹیزر کا اختتام سلمان خان کے ایک اور ڈائیلاگ پر ہوتا ہے جس میں وہ کہتے ہیں کہ ’موت سے کیا ڈرنا اُسے تو ایک دن آنا ہے۔‘
سلمان خان کی فلم ’بیٹل آف گلوان‘ کے ٹیزر کے سامنے آتے ہی اس پر بحث کا آغاز ہوا اور چین کے سرکاری اخبار کی جانب سے بھی اس پر تنقید کی گئی۔
’گلوبل ٹائمز‘ میں شائع ہونے والے مضمون کے مطابق ایک چینی ماہر نے اخبار کو بتایا کہ ’بالی ووڈ کی فلمیں زیادہ سے زیادہ تفریح پر مبنی اور جذبات سے بھرپور انداز میں واقعات پیش کرتی ہیں لیکن ان میں فلمی مبالغہ آرائی کی کوئی بھی حد نہ تو تاریخ کو بدل سکتی ہے اور نہ ہی چین کی پیپلز لبریشن آرمی کے اس عزم کو کمزور کر سکتی ہے کہ وہ ملک کی خودمختار سرزمین کا دفاع کرے۔‘
چینی اخبار گلوبل ٹائمز کے مطابق چینی انسٹیٹیوٹ آف انٹرنیشنل سٹڈیز کے ڈائریکٹر برائے ایشیا پیسیفک سٹڈیز لان جیانشوئے نے گلوبل ٹائمز سے گفتگو کرتے ہوئے کہا کہ ’فلم بیٹل آف گلوان کا موضوع اور وقت انتہائی نامناسب ہے۔‘
انھوں نے کہا کہ ’یہ فلم صرف یکطرفہ طور پر انڈیا کا بیانیہ پیش کرتی ہے اور مخالفانہ جذبات کو ہوا دیتی ہے وہ بھی ایک ایسے وقت میں جب چین اور انڈیا کے تعلقات بڑی مشکل سے بہتری کی جانب بڑھ رہے ہیں۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سلمان خان کی فلم کا ٹیزر سامنے آتے ہی انڈیا اور چین دونوں ہی جانب صارفین میں لفظوں کی ایک جنگ شروع ہو گئی ہے۔
’ایکس‘ پر ایک انڈین صارف ادتیہ راج کول نے لکھا کہ ’گلوبل ٹائمز فلم ’بیٹل آف گلوان‘ پر شدید ردعمل دے رہا ہے۔ سوال یہ ہے کہ گلوبل ٹائمز گلوان جھڑپ میں ہلاک ہونے والے چین کی پیپلز لبریشن آرمی کے 50 سے زائد فوجیوں کے نام کیوں جاری نہیں کرتا؟‘
اسی طرح سمیت کاڈل نامی صارف نے ایکس پر لکھا کہ ’ایسے میں کہ جب کچھ لوگ سوشل میڈیا پر فلم اور سلمان خان دونوں پر تنقید کرنے میں مصروف ہیں تو ٹیزر نے بالکل وہی اثر دکھایا ہے جس کے لیے اسے بنایا گیا تھا، یعنی فلم کی تشہیر۔‘
انھوں نے مزید لکھا کہ ’چین کا ترجمان اخبار گلوبل ٹائمز اس فلم پر ناراض ہے جو اِسی بات کا ثبوت ہے۔ اب ٹریلر کا انتظار ہے، جس کے بعد اصل کہانی شروع ہو گی۔‘
اب معاملہ یہ ہے کہ بالی وڈ ایکٹر سلمان خان کے چاہنے والے دُنیا میں کہاں نہیں ہیں۔
ایکس پر بظاہر تائیوان سے تعلق رکھنے والی ایک ایکس صارف نے فلم سے متعلق لکھا کہ ’میں اس خاص فلم کے بارے میں واقعی بہت پرجوش ہوں اور میری خواہش ہے کہ پروڈکشن ٹیم اس کی نمائش تائیوان میں بھی کرنے کے بارے میں سوچے گی۔‘
انھوں نے مزید کہا کہ ’میرا خیال ہے کہ سلمان خان واحد بالی ووڈ سٹار ہیں جو چین سے متعلق فلمیں بنانے کی ہمت رکھتے ہیں، ورنہ باقی سب کچھ صرف انڈیا اور پاکستان کے گرد ہی گھومتا ہے۔‘
دوسری جانب ایک پاکستانی صارف ضیااللہ نے لکھا کہ ’یہ بس فلموں میں ہی دشمن کو مارتے ہیں اور حقیقت میں خود مار کھاتے ہیں۔‘
15 جون 2020 کی شب وادی گلوان میں انڈیا اور چین کے فوجیوں کے درمیان ٹکراؤ میں انڈیا کے 20 اور چین کے کم از کم چار فوجی مارے گئے تھے۔
مئی اور جون کے مہینے میں کشیدگی کے درمیان چینی فوجیوں نے پینگونگ سو جھیل، ڈیپسانگ، گلوان وادی، ہاٹ سپرنگ اور گوگرا جیسے سرحدی علاقوں میں کئی مقامات پر آگے بڑھ کر ان علاقوں پر قبضہ کر لیا تھا جو پہلے انڈیا کے قبضے یا کنٹرول میں تھے۔
دونوں ملکوں کے درمیان سفارتی اور فوجی سطحوں پر مذاکرات کے کئی ادوار ہوئے، ابتدائی طور پر کشیدگی میں کچھ کمي آئی اور چینی فوجی پینگونگ سو جھیل کے شمالی کنارے پر انڈیا کے اس حصے سے کچھ پیچھے ہٹے جس پر انھوں نے قبضہ کر لیا تھا، لیکن وہ اب بھی ایکچول کنٹرول لائن پر انڈیا کی جانب ہی موجود ہیں۔
مذاکرات میں انڈیا کا مؤقف ابتدا سے یہی تھا کہ چینی فوجیں سنہ 2020 سے پہلے کی پوزیشن پر واپس چلی جائیں۔
وادی گلوان کا متنازع علاقہ اکسائی چن میں واقع ہے۔ گلوان وادی لداخ اور اکسائی چن کے درمیان انڈیا اور چین سرحد کی قریب واقع ہے۔
یہاں لائن آف ایکچوئل کنٹرول چین کو انڈیا سے الگ کرتا ہے۔ انڈیا اور چین دونوں اکسائی چن پر اپنی ملکیت کا دعویٰ کرتے ہیں۔ یہ وادی چین میں جنوبی سنکیانگ اور انڈیا میں لداخ تک پھیلی ہوئی ہے۔

[62]
’ایسا لگتا ہے جیسے ان پر ربڑ کی ایک تہہ چڑھی ہو۔‘ سری لنکا کے ایک کرکٹر کی جانب سے انڈیا کے کھلاڑیوں کے بیٹ پر سامنے آنے والے اس بیان نے ایک تنازع کھڑا کر دیا تھا۔ ایسا محسوس کیا گیا جیسے وہ ان کی قانونی حیثیت پر سوال اٹھا رہے ہوں۔
تاہم سری لنکن کرکٹر بھانوکا راجاپکسا انٹرویو میں انڈین بلے بازوں کے بارے میں جو تبصرہ کیا تھا، اب انھوں نے اس کی وضاحت کی ہے۔
یاد رہے کہ نیوز وائر نے بھانوکا راجاپکسا سے منسوب یہ جملہ درج کیا تھا: ’بھارتی کرکٹر جو بَلّے استعمال کرتے ہیں وہ دیگر کھلاڑیوں کے بَلّوں کی نسبت بہتر معیار کے ہوتے ہیں۔ ایسا لگتا ہے جیسے ان پر ربر کی ایک تہہ چڑھی ہو۔‘
اب سوشل میڈیا پلیٹ فارم ایکس پر صفائی پیش کرتے ہوئے بھانوکا نے لکھا: ’اپنے حالیہ انٹرویو کے بارے میں وضاحت دینا چاہتا ہوں۔ میری بات کا کچھ اور مطلب نکال لیا گیا۔‘
ان کا کہنا تھا کہ ’شاید ترجمے کی غلطی کی وجہ سے اسے دوسری طرف موڑ دیا گیا۔ میرا مقصد انڈین بَلّے بازوں کی تعریف کرنا تھا۔ انڈین کرکٹ میں خاصی جدت آ گئی ہے۔ ان کا نظام، انفراسٹرکچر اور ساز و سامان، سبھی اعلیٰ درجے کا ہے۔‘
’ان کے بیٹ بنانے والے دنیا میں بہترین ہیں۔ میرا خیال ہے بہتر سیاق و سباق کے ساتھ میں اپنی بات کی وضاحت کر سکتا تھا۔ میرے دل میں انڈین کھلاڑیوں کے لیے صرف احترام ہے اور کچھ نہیں۔‘
نیوز وائر نے بھی انٹرویو کے بعد راجاپکسا کی وضاحت کے بارے میں تفصیل سے لکھا ہے۔
نیوز وائر نے لکھا کہ سری لنکا کے بَلّے باز بھانوکا راجاپکسا نے اپنی بات کا دفاع کرتے ہوئے انڈین کرکٹ کو ’بہت زیادہ ترقی یافتہ‘ کہا اور اس کے نظام، انفراسٹرکچر اور آلات کے معیار کا ذکر کیا۔
End of سب سے زیادہ پڑھی جانے والی
یہ وضاحت ان کے پہلے بیان پر ہونے والی بحث کے بعد سامنے آئی، جس میں انھوں نے انڈین کھلاڑیوں کی دھواں دھار بَلّے بازی کی صلاحیت اور ان کے زیر استعمال بَلّوں کا ذکر کیا تھا، جو ان کے مطابق دوسری جگہوں پر ملنے والے بَلّوں سے مختلف محسوس ہوتے ہیں۔
ہری ٹی وی کے صحافی لاہیرو مدالیگی سے بات کرتے ہوئے راجاپکسا نے کہا تھا کہ: ’انڈین بَلّے باز ایسے بَلّے استعمال کرتے نظر آتے ہیں جو زیادہ طاقت پیدا کرتے ہیں، اور یوں محسوس ہوتا ہے جیسے ان پر ربڑ کی ایک اضافی تہہ لگی ہو۔‘
انھوں نے اپنے ذاتی تجربے کی بنیاد پر کہا تھا کہ ’ممکن ہے کہ یہ کسی خاص قسم کی لکڑی سے بنے ہوں۔‘
راجاپکسا نے کہا تھا کہ ’انڈین کھلاڑیوں کے بَلّے ہمارے پاس دستیاب بہترین بَلّوں سے بھی کہیں زیادہ بہتر ہوتے ہیں۔ مجھے سمجھ نہیں آتا کہ یہ کیسے ممکن ہے۔ یہ بیٹ دوسرے لوگ خرید بھی نہیں سکتے۔ تمام کھلاڑی یہ بات جانتے ہیں۔‘
انھوں نے مزید کہا کہ ’یہ بات شاید بے وقوفانہ لگے، لیکن ایمانداری سے مجھے یہی محسوس ہوتا ہے۔‘
،تصویر کا ذریعہRandy Brooks/CPL T20 via Getty Images
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
اسی انٹرویو میں سابق آئی پی ایل کھلاڑی راجاپکسا نے انڈین کرکٹ کے مضبوط بیٹنگ کلچر اور انڈین پریمیئر لیگ (آئی پی ایل) کی بھی تعریف کرتے ہوئے اسے دنیا میں سب سے بہتر قرار دیا۔ انھوں نے کہا کہ اسی وجہ سے انڈین کرکٹ میں با صلاحیت کھلاڑی مسلسل سامنے آ رہے ہیں۔
یاد رہے کہ ماضی میں بھی کرکٹ کے بَلّوں سے متعلق تنازعات سامنے آ چکے ہیں۔
پہلی بار یہ تنازع اس وقت کھڑا ہوا تھا جب تھامس وائٹ نامی بلے باز سنہ 1771 میں تینوں وکٹوں کی چوڑائی کے برابر بیٹ لے کر میدان میں اترے تھے اور اس کے بعد ہی پہلی بار بیٹ کے سائز کا تعیّن کیا گيا تھا۔
لیکن کرکٹ کی جدید تاریخ میں بھی بیٹ اور اس کے سائز سے متعلق تنازعات سامنے آتے رہے ہیں اور آندرے رسل، کرس گیل، میتھو ہیڈن اور رکی پونٹنگ کے بیٹس متنازع رہے ہیں جبکہ اس سے قبل ڈینس للی کے ایلومینیم کے بیٹ کا تنازع بھی سامنے آیا تھا۔
اس سے قبل انگلش کاؤنٹی میں ’ایسیکس‘ کو مروجہ سائز سے بڑے بیٹ کے استعمال کی وجہ سے پوائنٹس گنوانے پڑے تھے۔ ناٹنگھم شائر کے خلاف 254 رنز سے فتح حاصل کرنے کے بعد انھیں 20 پوائنٹس ملے تھے لیکن بڑے سائز کے بیٹ کے استعمال کی وجہ سے اس کے 12 پوائنٹس کاٹ لیے گئے۔
کرکٹ میں اصول واضح ہیں کہ بیٹ کا سائز اور اس کا وزن کتنا ہو سکتا ہے۔ کرکٹ بیٹ کو دو حصوں میں تقسیم کر کے دیکھا جاتا ہے۔ ایک بلیڈ اور دوسرا ہینڈل۔
بیٹ کا ہینڈل کین (بینت) یا لکڑی کا ہونا چاہیے۔ بلے باز کی گرفت مضبوط کرنے کے لیے ہینڈل پر گرپ لگائی جا سکتی ہے۔ عام طور پر یہ گرپ ربڑ سے بنی ہوتی ہے۔
ہینڈل کے علاوہ بیٹ کے دوسرے حصے کو بلیڈ کہتے ہیں۔ اس بارے میں بھی قواعد واضح ہیں۔
ایم سی سی یعنی میلبرن کرکٹ کلب کے قوانین کے مطابق ہینڈل سمیت بلے کی کل لمبائی 38 انچ یا 96.52 سینٹی میٹر سے زیادہ نہیں ہو سکتی۔
جبکہ بیٹ کے بلیڈ کی زیادہ سے زیادہ چوڑائی 4.25 انچ یعنی 10.8 سینٹی میٹر ہو سکتی ہے۔
اس کی درمیانی چوڑائی (عرض) 2.64 انچ یعنی 6.7 سینٹی میٹر تک ہو سکتی ہے۔ کنارے 1.56 انچ یعنی 4.0 سینٹی میٹر تک ہو سکتے ہیں۔
آئی پی ایل میں بلے کی موٹائی 2.68 انچ، چوڑائی 4.33 انچ اور کنارے پر 1.61 انچ ہے۔ بیٹ کے نچلے حصہ کا ابھار 0.20 انچ تک ہو سکتا ہے۔
کرکٹ میں، بہت سے بلے باز مقررہ حد سے زیادہ چوڑے یا موٹے بلے سے کھیل چکے ہیں۔
بلے کے نیچے ایک خاص جگہ ہوتی ہے جہاں سے بلے باز اپنے زیادہ تر سٹروک کھیلتے ہیں۔ اگر یہ حصہ اوپری حصے سے زیادہ بھاری یا چوڑا ہو تو سٹروک مزید طاقتور ہو جاتا ہے۔
جو بیٹسمین بہت جارحانہ بیٹنگ کرتے ہیں وہ ایسے بیٹس کو ترجیح دیتے ہیں جن کے کنارے چوڑے ہوتے ہیں۔ ایسی صورت میں کئی بار درست ٹائمنگ کے بغیر بھی گیندر باؤنڈری کے پار چلی جاتی ہے یا پھر بیٹ کے کنارے سے ٹکرا کر بھی باؤنڈری مل جاتی ہے۔

[63]
امریکہ کے شہر نیویارک کے علاقے کوئینز میں امدادی کارکنوں کو اس وقت طلب کیا گیا جب تین افراد برف کی تہہ ٹوٹنے کی وجہ سے یخ پانی میں جا گرے۔

[64]
پاکستان میں آئی ایس آئی کے ہر سربراہ کی تعیناتی کے موقعے پر امیدوں اور توقعات کا ایسا انبار لگایا جاتا ہے جیسے پرانی بادشاہتوں میں ولی عہد کی پیدائش کے موقعے پر لگتا تھا۔
کیا نحوست کے بادل اُٹھنے والے ہیں، کیا نیا راج دُلارا ایک روشن مستقبل کی نوید ہے؟
نئے آئی ایس آئی کے سربراہ کے بارے میں بھی ہمیشہ کی طرح مبارک سلامت کے نعروں کے ساتھ ہمارے موسمی دفاعی تجزیہ نگاروں نے یہ انکشاف کیا کہ نئے چیف ایک پیشہ ور فوجی ہیں۔ بھائیو اگر پیشہ ور فوجی جنرل نہیں بنے گا تو کیا عاطف اسلم یا راحت فتح علی خان کو اِس عہدے پر ترقی دی جائے گی؟
اِس کے بعد تجزیہ پیش کیا جاتا ہے کہ اِنھیں دہشت گردی سے نمٹنے کا وسیع تجربہ ہے۔ گذشتہ دس سالوں میں جِس بڑے پیمانے پر دہشت گردی ہوئی اُس کے بعد پشاور سے لے کر لیاری تک ہر بچے کو دہشت گردی سہنے کا اور اُس سے نمٹنے کا کچھ تجربہ تو ہو ہی چکا ہے۔
ہر نئے چیف کے خیرخواہ ہمیں یہ یقین بھی دلاتے ہیں کہ جناب بالکل غیر سیاسی ہیں اور اِس امید کا اظہار بھی کرتے ہیں کہ وُہ خود کو سیاست سے دور رکھیں گے۔
اِن تجزیہ نگاروں سے مودبانہ گزارش ہے کہ آئی ایس آئی کے سربراہ کو سیاست سے دور رہنے کا مشورہ دینا ایسا ہی ہے جیسے پوپ سے کہا جائے کہ وہ مذہب سے پرہیز کریں، شاہد آفریدی سے توقع رکھی جائے کہ وہ کبھی بلا نہ گھمائے اور کسی پیشہ ور باکسر کو مشورہ دیا جائے کہ وہ کچھ بھی کرے، مار پیٹ نہ کیا کرے۔
راقم کا نئے چیف کے لیے اِس لیے صرف ایک مشورہ ہے کہ وہ کسی میرے جیسے صحافی بھائی، کسی پارٹ ٹائم دانشور اور کسی اُبھرتے ہوئے دفاعی تجزیہ نگار یا کسی بزرگ ستارہ شناس کا مشورہ نہ مانے۔ اس سے کہیں بہتر ہوگا کہ وہ کچھ وقت اپنے نئے دفتر میں تنہا گزاریں اور دیوار پہ لگی اپنے سے پہلے والے ساتھیوں کی تصویریں دیکھیں، پھر اُن کے کارہائے نمایاں پر نظر ڈالیں اور سوچیں کہ آپ اُن میں سے کس کے نقش قدم پر چلنا پسند کریں گے۔
سب سے پہلی تصویر آپ کے پیش رو جنرل ظہیر الاسلام کی ہو گی۔ وُہ بھی یقیناً ایک پیشہ ور سپاہی تھے جنھیں آپ کی طرح سیاست سے کوئی دلچسپی نہیں تھی۔ اِنٹیلی جنس کے میدان میں تو اُن کی کامیابیاں یقیناً خفیہ ہی رہیں گی لیکن قوم کے سامنے اُن کا سب سے بڑا معرکہ وہ تھا جِس میں اُنھوں نے ملک کے سب سے بڑے میڈیا گروپ کو چِت کیا اور کبھی لوگوں کو یہ بھی لگا کہ جنرل ظہیر اصل میں پیار کے بھوکے ہیں۔
End of سب سے زیادہ پڑھی جانے والی
اِسی لیے تو اُن کے چاہنے والوں نے کتنے جلوس نکالے جِس میں صرف ایک ہی نعرہ لگتا تھا کہ ہمیں آئی ایس آئی اور اس کے چیف سے پیار ہے۔
اُن سے ذرا آگے نظر ڈالیں توجنرل پاشا کی تصویر نظر آئے گی۔ اُن کا سیاست میں عدم دلچسپی کا یہ عالم تھا کہ امریکہ میں اگر کِسی منصور اعجاز نامی شخص نے سرگوشی کی تو وہ بھاگے بھاگے ثبوت جمع کرنے پہنچ جاتے تھے۔
کچھ لوگ تو یہ کہتے ہیں کہ اُنھیں سیاست سے تو کیا اِنٹیلی جنس میں بھی کوئی خاص دلچسپی نہیں تھی۔ اُن کی واچ میں امریکی فوجی رات کے اندھیرے میں پاکستان کی سرحدوں میں گھس کر اسامہ بن لادن کو ہلاک کر کے لاش اٹھا کر لے گئے، اُنھیں کسی نے فون کر کے بتایا۔ اِس سے زیادہ اُن کی معصومیت کا کیا ثبوت ہو سکتا ہے۔
اُنھوں نے تو پارلیمنٹ کے اِجلاس میں اِستعفیٰ دینے کی بھی پیش کش کر دی وہ تو ہمارے منتخب نمائندوں نے انھیں سمجھایا کہ بھولے باشاہوں ہمیں پتہ ہے کہ آپ کو تو اِن کاموں میں دلچسپی ہے ہی نہیں۔ جنرل پاشا کا بھی بڑا کارنامہ یہ تھا کہ اُنھوں نے امریکہ میں پاکستان کے سفیر حسین حقانی کی چھٹی کرا دی۔ لیکن چونکہ دونوں قابل آدمی ہیں حقانی صاحب نے امریکہ میں نوکری پکڑ لی اور پاشا صاحب سُنا ہے دُبئی کے شہزادوں کو سِکھاتے ہیں کہ سیاست سے دور کیسے رہا جائے۔
آپ کے سامنے جنرل کیانی کی مثال شاید سب سے زیادہ شاندار ہے۔ چیف رہے اور بار بار رہے۔ اب اُن کے پرانے ساتھی کہتے ہیں اُنھیں بھی نہیں پتہ کہ وہ اِتنے سال کیا کرتے رہے سوائے سگریٹ کے کش لینے کے اور یہ بڑبڑانے کے کہ ’ابھی وقت نہیں آیا۔‘ آج کل سُنا ہے راتیں بزرگ صحافیوں کے ساتھ گزارتے ہیں اور اُردو نثر کے زوال کے بارے میں پریشان رہتے ہیں۔
اور ہاں بیچ میں اِیک انتہائی پیشہ ور جنرل ندیم تاج بھی آ گے تھے۔ اُنھوں نے نہ کسی قانون کو، نہ کِسی آئین کو، نہ کسی جج کو اور نہ عدالت کو رستے میں آنے دیا اور اپنے باس جنرل پرویز مشرف کو دوبارہ صدر منتخب کروا کے ہی رہے۔ اور اب یہ علیحدہ بات ہے کہ جنرل مشرف کراچی کی جنرلز کالونی کے پہلے قیدی ہیں۔ خدا جانے اپنے پیشہ ور ساتھی جنرل ندیم تاج کے بارے میں اُن کی کیا رائے ہے۔

[65]
پاکستان کے صوبہ پنجاب میں سيلاب کے بعد بیماریاں پھیلانے کے خدشات ظاہر کیے جا رہے ہیں۔ پنجاب کے محکمۂ صحت کے مشیر خواجہ سلمان رفيق بتاتے ہیں کہ حکومت سیلاب سے پیدا ہونے والی صورتحال سے نمنٹے کے لیے کیا کر رہی ہے۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[66]
حمام کے ذکر سے ویسے تو ترکی یا مراکش ذہن میں آتا ہے۔ لیکن پاکستان کے تاریخی شہر لاہور میں بھی ایک حمام پایا جاتا ہے، جس پر آج کل زور و شور سے ریسٹوریشن کا کام جاری ہیں۔ حالانکہ يہاں نہانا ممکن نہیں ہو گا ليکن کروڑوں روپوں کی غیرملکی امداد سے یہ چار سو سال قدیم عمارت اگلے سال تک بحال ہو جائے گی۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[67]
انڈیا سے پاکستان آ کر شادی کرنے والی خاتون سربجیت کور (نور فاطمہ) نے کہا ہے کہ وہ اپنی باقی ماندہ زندگی پاکستان میں ہی ہنسی خوشی گزارنا چاہتی ہیں اور وہ پاکستان آنے کے اپنے فیصلے پر خوش ہیں۔
وسطی پنجاب کے ضلع شیخوپورہ میں اپنے وکیل احمد حسن پاشا کے چیمبر میں میڈیا کے نمائندوں سے گفتگو کرتے ہوئے سربجیت کور (نور فاطمہ) کا مزید کہنا تھا کہ ’میں اور ناصر سچا پیار کرتے ہیں، اگر آپ سچا پیار کرتے ہیں تو آپ کو یقین ہوتا ہے کہ آپ ملیں گے۔‘
’ہمیں پیار کرتے ہوئے آٹھ سال ہو گئے تھے اور یہ یقین تھا کہ ہم دونوں کبھی نہ کبھی تو ضرور ملیں گے۔ اگر میرے منہ میں دانت نہ بھی رہتے (یعنی میں بوڑھی ہو جاتی) تو پھر بھی میں نے یہاں (پاکستان) ضرور آنا تھا۔‘
یاد رہے کہ جمعرات کی صبح سربجیت کور اپنے شوہر کے گھر شیخوپورہ پہنچی تھیں۔ اُن کے وکیل احمد حسن پاشا نے بی بی سی کو بتایا کہ متروکہ وقف املاک حکام نے سربجیت کو گھر جانے کی اجازت دی تھی، جس پر انھیں گزشتہ (بدھ) رات ویمن شیلٹر ہوم (دارالامان) لاہور سے ریلیز کر دیا گیا تھا۔
بی بی سی کو دستیاب متروکہ وقف املاک کے نوٹیفیکشن کے مطابق وزارت خارجہ نے کہا تھا کہ ’سیاسی بنیادوں پر سربجیت کور کو ڈی پورٹ نہیں کیا جا سکتا۔‘
جمعرات کی شام اپنے شوہر کے ہمراہ میڈیا کے نمائندوں سے گفتگو کرتے ہوئے سربجیت کور نے مزید کہا کہ ’میں اب سکون محسوس کر رہی ہوں اور مجھے خوشی ہے میں مذہب اسلام میں آئی ہوں اور سوہنے نبی کا کلمہ پڑھا ہے۔‘
اپنے مستقبل کے بارے میں کئے گئے سوال کے جواب میں انھوں نے کہا کہ ’میں باقی کی زندگی ہنسی خوشی گزارنا چاہتی ہوں، اور جو کلمے مجھے نہیں آتے وہ میں سیکھوں گی۔‘
سربجیت کور (نور فاطمہ) کے پاکستانی شوہر ناصر حسین نے بھی میڈیا سے مختصر بات چیت کی اور کہا کہ وہ سربجیت کور (نور فاطمہ) سے شادی کرکے بہت خوش ہیں۔ ناصر حسین نے کہا کہ پاکستانی اداروں نے ان کے ساتھ اچھا سلوک کیا اور انھیں کوئی شکوہ نہیں۔
End of سب سے زیادہ پڑھی جانے والی
اس موقع پر سربجیت کور (نور فاطمہ) نے ہاتھوں پر مہندی بھی لگا رکھی تھی۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
یاد رہے کہ سربجیت کور چار نومبر کو سکھ یاتریوں کے ہمراہ پاکستان آئی تھیں اور اُن کے ویزے کی معیاد 13 نومبر تک تھی تاہم وہ واپس انڈیا نہیں گئیں اور انھوں نے اسلام قبول کرنے کے بعد وسطی پنجاب کے شہر شیخوپورہ کے رہائشی ناصر حسین سے شادی کر لی تھی۔
اس کے بعد سے سربجیت کور پاکستان میں ہی قیام پذیر تھیں اور تبدیلی مذہب کے بعد انھوں نے اپنا نام نور فاطمہ رکھ لیا تھا۔
سربجیت کور کو رواں برس کے آغاز پر (چار جنوری) ضلع ننکانہ صاحب کے علاقے سے حراست میں لے کر لاہور کے ویمن شیلٹر ہوم بھجوا دیا گیا تھا اور انھیں واہگہ بارڈر کے راستے انڈیا ڈی پورٹ کرنے کی تیاریاں بھی کی جا رہی تھیں تاہم آخری لمحات میں انھوں نے انڈیا واپس جانے سے انکار کر دیا تھا جس پر ان کو واپس بھیجنے کا عمل وقتی طور پر روک دیا گیا تھا۔
ان کی جانب سے حکومت پاکستان کو واپس انڈیا نہ بھیجنے کی درخواست بھی کی گئی جس پر پاکستان کے وزیرِ مملکت برائے امورِ داخلہ طلال چوہدری نے کہا تھا کہ حکومت کی جانب سے سربجیت کور کی درخواست پر انسانی ہمدردی کی بنیاد پر غور کیا جا رہا ہے اور ’کوشش کی جا رہی ہے کہ انھیں واپس نہ بھیجا جائے۔‘
وزیرِ مملکت نے سربجیت کور کی جانب سے لاہور ہائی کورٹ میں دائر کی جانے والی درخواست کا حوالہ بھی دیا تھا اور کہا تھا کہ ’عدالت نے بھی کہا تھا اور اس پر وزارتِ خارجہ کی معاونت بھی شامل ہے۔ اب وزارتِ داخلہ ان تمام چیزوں کو مدنظر رکھتے ہوئے فیصلہ کرے گی۔‘
اس سوال پر کہ کیا سربجیت کور کے مبینہ انڈین جاسوس ہونے کے حوالے سے بھی تحقیقات ہو رہی ہیں، طلال چوہدری نے کہا تھا کہ ’اس طرح کی چیزیں ہمارے ادارے کرتے رہتے ہیں۔ فی الحال تو ان کی وہ درخواست زیرغور ہے جس میں انھوں نے انسانی ہمدردی اور انڈیا میں اقلیتوں کے ساتھ روا سلوک کی بنیاد پر بات کی۔‘
تاہم دوسری جانب سابق پارلیمانی سیکریٹری اور پاکستان سکھ گوردوارہ پربندھک کمیٹی کے سابق سربراہ سردار مہیندرپال سنگھ کی جانب سے انڈین خاتون کو ڈی پورٹ کیے جانے کے لیے لاہور ہائیکورٹ میں درخواست دائر کی تھی۔
سردار مہیندرپال سنگھ نے بی بی سی سے بات  کرتے ہوئے کہا تھا کہ ’اگر حکومت سربجیت کور کے ویزے کی میعاد بڑھا دیتی ہے تو یہ بین الاقوامی قوانین کی خلاف ورزی ہوگی کیونکہ وہ خاتون اگر وزٹ ویزہ پر آئی ہوتیں تو مجھے کوئی اعتراض نہ ہوتا لیکن وہ یاترا کے ویزے پر آئی ہے۔‘
انھوں نے کہا تھا کہ ’اگر کوئی ہندو یہاں سے سعودی عرب جا کر اسلام قبول کر لے تو کیا سعودی عرب اس کو وہیں رہنے کی اجازت دے گا؟‘
سردار مہیندرپال سنگھ کے مطابق ’سربجیت کور انڈیا سے سکھوں کے پہلے گرو بابا گرو نانک دیو جی کا جنم دن منانے پاکستان آئی تھیں لیکن ان کے بقول اس واقعے نے مذہبی تقریب کو متنازع بنا دیا۔‘
’ہمیں ان کے اسلام قبول کرنے پر اعتراض نہیں، دنیا میں بہت سے لوگ اسلام قبول کرتے ہیں۔ میرا اعتراض اس بات پر ہے کہ یاترا ویزے کو متنازع بنا دیا گیا اور ایک مقدس دن کو تنازع میں بدل دیا گیا۔‘
انھوں نے مزید کہا تھا کہ ’اگر کوئی شخص ویزے کی مدت ختم ہونے کے بعد قیام کرتا ہے تو یہ غیر قانونی عمل ہے اور قانون کے مطابق اس کے نتائج بھگتنا پڑتے ہیں۔‘
سردار مہیندر پال سنگھ نے یہ بھی کہا تھا کہ ’سکھوں کے پاس دنیا میں ایک ہی ملک ہے جہاں وہ مذہبی عقیدت کے ساتھ آتے ہیں، وہ پاکستان ہے۔ کیا یہ انسانی حقوق کی خلاف ورزی نہیں کہ آپ غیر قانونی اقدام کرنے والے فرد کی حمایت کر رہے ہیں؟‘
خیال رہے کہ اس سے قبل سربجیت کور کے وکیل احمد حسن پاشا نے بی بی سی اردو سے گفتگو میں دعویٰ کیا تھا کہ سربجیت کور کو اُن کی مرضی سے انڈیا واپس بھجوایا جا رہا ہے۔
انھوں نے کہا تھا کہ فارنرز ایکٹ 1946 کے تحت سربجیت کور فی الحال پاکستان میں قیام کی مجاز نہیں تھیں اور اسی لیے انھیں واپس انڈیا روانہ کیا جا رہا ہے۔
احمد حسن پاشا نے کہا تھا کہ سربجیت کور اب انڈیا سے ’سپاؤز ویزہ‘ حاصل کریں گی جس کے بعد وہ دوبارہ پاکستان آ سکتی ہیں اور پاکستان آ کر یہاں مستقل رہائش کی درخواست دے سکتی ہیں۔
’سربجیت کور کے پاس یاتری ویزہ تھا جس کی معیاد صرف دس روز تھی، یاتری ویزہ محدود شہروں کا ہوتا ہے اور اس میں توسیع نہیں ہو سکتی تھی۔‘
سربجیت کور کے خلاف ہائیکورٹ میں کیس کی پیروی کرنے والے وکیل علی چنگیزی سندھو ایڈووکیٹ کا کہنا ہے کہ ان کا کیس تاحال عدالت عالیہ میں زیر سماعت ہے اور لاہور ہائیکورٹ کے جسٹس فاروق حیدر نے پانچ دسمبر کی سماعت کے دوران فیڈرل کیبنٹ ڈویژن، آئی جی پنجاب پولیس اور ایف آئی اے سمیت دیگر متعلقہ اداروں سے رپورٹس طلب کر رکھی ہیں اور پاکستانی ادارے اسی لیے سربجیت کور کو جلد از جلد ان کے ملک بھجوانا چاہتے ہیں۔
پاکستان کے صوبہ پنجاب کے وزیر برائے اقلیتی امور سردار رمیش سنگھ اروڑہ نے چند روز قبل تصدیق کی تھی کہ سربجیت کور اور اُن کے پاکستانی شوہر ناصر حسین کو حراست میں لے لیا گیا۔
صوبائی وزیر برائے اقلیتی امور رمیش سنگھ اروڑہ کے مطابق چار جنوری کو ننکانہ صاحب کے ایک گاؤں ’پہرے والی‘ میں سربجیت کور اور ناصر حسین کی موجودگی کے بارے میں اطلاع ملنے پر خفیہ تحقیقاتی ادارے کی ٹیم نے فوری کارروائی کی تھی۔
اُن کا کہنا تھا کہ اس کارروائی کے دوران سربجیت اور ناصر کو حراست میں لے لیا گیا اور پھر انھیں ننکانہ صاحب پولیس کے حوالے کیا گیا۔
صوبائی وزیر کے مطابق پولیس اور انٹیلیجنس بیورو کے افسران نے ان سے مشترکہ طور پر تفتیش کی جس سے علم ہوا کہ سربجیت اور ناصر سنہ 2016 میں ٹک ٹاک پر ملے اور ان دونوں نے متعدد مواقع پر ویزے کے لیے درخواستیں بھی دیں، تاہم قانونی وجوہات کی بنا پر اُن کی ویزا درخواستیں مسترد کر دی گئیں۔
رمیش اروڑہ کے مطابق چار نومبر 2025 کو ناصر گوردوارہ جنم ستھان، ننکانہ صاحب، گئے جہاں سے وہ سربجیت کور کے ساتھ اپنے آبائی علاقوں یعنی فاروق آباد ضلع شیخوپورہ چلے ائے۔
صوبائی وزیر کا کہنا ہے کہ تحقیقات کی روشنی میں یہ فیصلہ کیا گیا کہ سربجیت کور کو ملک بدری کی مزید کارروائی کے لیے ای ٹی پی بی (متروکہ وقف پراپرٹی بورڈ) کے حوالے کیا جائے گا، جو انھیں ملکی قانون کے مطابق انڈیا واپس بھجوائے گا جبکہ ان کے شوہر زیر تفتیش رہے گا اور اس کے موبائل فون کے فرانزک تجزیہ کروایا جائےگا، جس کے بعد مزید کارروائی کا فیصلہ کیا جائے گا۔
خیال رہے کہ نومبر میں سربجیت کور کی درخواست پر لاہور ہائیکورٹ نے پنجاب پولیس کو ہراساں نہ کرنے کا حکم دیا تھا۔
سربجیت کے وکیل احمد حسن پاشا کے مطابق پنجاب پولیس نے آٹھ نومبر کو سربجیت اور ناصر کی تلاش میں ان کے گھر پر چھاپہ مارا تھا اور ان پر شادی ختم کرنے کے لیے دباؤ ڈالا جا رہا تھا اور اس درخواست میں عدالت سے استدعا کی گئی تھی کہ پولیس سربجیت کور اور ناصر حسین کی شادی شدہ زندگی میں مداخلت نہ کرے۔
سماعت کے بعد لاہور ہائیکورٹ کے جج جسٹس فاروق حیدر نے پنجاب پولیس کو سربجیت کو ہراساں کرنے سے روک دیا تھا اور اس بارے میں آئی جی پنجاب پولیس کو احکامات جاری کیے تھے۔
تاہم شیخوپورہ پولیس کے ترجمان رانا یونس نے بی بی سی اردو کو بتایا تھا کہ پولیس نے کسی انڈین خاتون یا اس کے پاکستانی شوہر کو ہراساں نہیں کیا۔ ان کا کہنا تھا کہ ’اس بارے جو الزامات لگائے گئے ہیں وہ حقیقت کے برعکس ہیں اور پولیس کا ان کے ساتھ کوئی تعلق واسطہ نہیں۔‘
انھوں نے کہا کہ 'چونکہ یہ معاملہ حساس نوعیت کا ہے اس لیے اسے مختلف ادارے دیکھ رہے ہیں اور جو فیصلہ بھی ہو گا وہ پاکستان کے قانون کے مطابق ہی ہو گا۔‘
سربجیت کے وکیل کا کہنا ہے کہ انھوں نے 15 نومبر کو ’دونوں کو اپنے چیمبر بلایا تھا تاکہ یہ دونوں ملکی اداروں کے افسران کے روبرو اپنے بیانات قلمبند کروا سکیں لیکن وعدہ کرنے کے باوجود دونوں میاں بیوی نہیں آئے اور ناصر حسین کا موبائل فون بھی بند ہو گیا۔‘
سربجیت کور چار نومبر کو سکھ یاتریوں کے ہمراہ پاکستان آئی تھیں اور انھیں اگلے روز بابا گرونانک کے یوم پیدائش کے موقع پر ننکانہ صاحب جانا تھا مگر سات نومبر کو خاتون کی طرف سے شیخوپورہ کے جوڈیشل مجسٹریٹ میں دائر کیے گئے بیان کے مطابق انھوں نے پاکستان آمد کے بعد اپنی مرضی سے اسلام قبول کیا اور ناصر حسین نامی پاکستانی شہری سے شادی کر لی تھی۔
اس بیان میں ان کے وکیل احمد حسن پاشا ایڈووکیٹ کا کہنا ہے کہ اس شادی کا اندراج شیخوپورہ کی متعلقہ یونین کونسل میں کرایا گیا۔
شیخوپورہ کے جوڈیشل مجسٹریٹ محمد خالد محمود وڑائچ کی عدالت میں جو دستاویزات جمع کروائے گئے، ان کے مطابق سربجیت کور نے قاری حافظ رضوان بھٹی کے ہاتھوں اسلام قبول کیا جس کے بعد ان کا اسلامی نام ’نور‘ رکھا گیا۔ انھیں پانچ نومبر کو سند قبولِ اسلام جاری کی گئی تھی۔
عدالت میں جو نکاح نامہ جمع کروایا گیا، اس کے مطابق ناصر حسین کی عمر 43 سال جبکہ دلہن کی عمر ساڑھے 48 سال بنتی ہے۔ نکاح نامے کے مطابق حق مہر دس ہزار روپے مقرر کیا گیا۔
اس میں یہ بھی درج ہے کہ ناصر حسین پہلے سے شادی شدہ ہیں اور انھیں دوسری شادی کی اجازت کی ضرورت نہیں۔
انڈین خاتون کی جانب سے پولیس کے خلاف عدالت میں ایک شکایت بھی دائر کی گئی، جس میں پولیس پر دھمکیاں دینے اور جھوٹا مقدمہ درج کرنے کے الزامات لگائے گئے ہیں۔
انھوں نے جوڈیشل مجسٹریٹ محمد خالد محمود وڑائچ کی عدالت میں زیرِ دفعہ 200 کے تحت دائر کیے جانے والے استغاثہ میں موقف اختیار کیا کہ انھوں نے اپنی خوشی سے ناصر حسین سے نکاح کیا۔
وہ کہتی ہیں کہ ’مجھے کسی نے اغوا نہیں کیا، میں نے اپنی آزاد مرضی سے شادی کر لی۔ میں اپنے والدین کے گھر سے صرف تین کپڑوں میں آئی ہوں اور کوئی چیز اپنے ساتھ نہیں لائی ہوں۔‘
،تصویر کا ذریعہAli Imran Chattha
اس بیان میں انھوں نے دعویٰ کیا کہ ’پولیس میرے نکاح کرنے کی وجہ سے سخت ناراض ہے اور 5 نومبر کو رات 9 بجے پولیس اہلکار زبردستی ہمارے گھر میں داخل ہوئے اور مجھے کہا کہ ہمارے ساتھ چلو مگر میرے انکار پر وہ غصے میں آ گئے۔‘
ان کا کہنا ہے کہ ’میرے شور مچانے پر اہل محلہ بھی آ گئے جنھوں نے منت سماجت کر کے ہماری جان بخشی کروائی۔‘ انڈین خاتون نے عدالت سے استدعا کی تھی کہ انھیں اور ان کے خاوند کو پولیس سے تحفظ فراہم کیا جائے۔
انڈین میڈیا کی خبروں کے مطابق سربجیت کا تعلق ریاست پنجاب کے ضلع کپور تھلہ سے ہے جہاں کی پولیس کا کہنا ہے کہ اس معاملے پر تحقیقات جاری ہیں۔
انڈین نیوز ایجنسی پی ٹی آئی کے مطابق وہ تقریباً دو ہزار سکھ یاتریوں کے گروہ میں شامل تھیں۔ یہ گروپ 10 دن کے دورے کے بعد 13 نومبر کو انڈیا واپس آیا لیکن سربجیت کور ان کے ساتھ واپس نہیں گئیں۔
کپور تھلہ پولیس کے اے ایس پی دھیریندر ورما کا کہنا ہے کہ سربجیت کی طرف سے مذہب کی تبدیلی کی تصدیق نہیں ہو سکی۔ ان کا کہنا ہے کہ انھیں جنوری 2024 کو پاسپورٹ جاری کیا گیا تھا۔
انڈین میڈیا کی خبروں کے مطابق سربجیت طلاق یافتہ ہیں اور ان کی پچھلی شادی سے دو بیٹے ہیں جبکہ ان کے سابقہ شوہر قریب تین دہائیوں سے انگلینڈ میں مقیم ہیں۔
ضلع کپور تھلہ کے گاؤں تلوندی چوہدریاں کے ایس ایچ او نرمل سنگھ کے مطابق انھیں اس بارے میں اطلاع گاؤں کے سرپنچ سے ملی۔
دوسری طرف وکیل احمد حسن پاشا کا کہنا ہے کہ ناصر حسین پیشے کے اعتبار سے زمیندار ہیں۔
انھوں نے بی بی سی کے ساتھ ایک ویڈیو شیئر کی، جس میں سربجیت کو یہ کہتے سنا جا سکتا ہے کہ ان کی طلاق ہو گئی ہے اور انھوں نے اپنی مرضی سے اسلام قبول کرنے اور ناصر حسین سے شادی کا فیصلہ کیا۔
وہ کہتی ہیں کہ وہ ناصر حسین کو نو سال سے جانتی ہیں۔
وکیل احمد حسن پاشا نے بتایا کہ سربجیت اور ناصر کی بات چیت انسٹاگرام پر ہوتی رہی اور چھ ماہ قبل دونوں نے شادی کرنے کا فیصلہ کیا تھا۔ وہ کہتے ہیں کہ یہ دونوں ان کے پاس قانونی مدد کے لیے آئے تھے۔

[68]
جب کاغذ پہ لکھی تحریر ایک کپتان کو یہ بتلا رہی ہو کہ اس کی مخالف ٹیم نہ صرف کھیل ہی کے ہر شعبے میں اس کی ٹیم سے برتر ہے بلکہ ماضی کے تمام عالمی مقابلوں میں بھی اس پہ لگ بھگ ناقابلِِ تسخیر ریکارڈ رکھتی ہے تو اس کپتان کو وہ تحریر مٹا کر وہاں اپنا جواب رقم کرنے کی ضرورت ہوتی ہے۔
کرکٹ بہرحال ایک کپتان کی گیم ہے جہاں بھلے برینڈن میکلم جیسے احباب واکی ٹاکی سے لمحہ بہ لمحہ میدان تک اپنی کھسر پھسر پہنچانے کا اہتمام کرتے رہیں، گراؤنڈ پہ حتمی فیصلہ کپتان ہی کا ٹھہرتا ہے اور وہی آخری نتیجے کا ذمہ دار بھی کہلاتا ہے۔
سلمان آغا چونکہ ٹی ٹوئنٹی کرکٹ کے مروجہ روٹ کے بالکل برعکس چلتے ہوئے ٹیسٹ کرکٹ سے اِس طرف وارد ہوئے ہیں سو کھیل کی ان باریکیوں سے بھی شناسائی رکھتے ہیں جو عموماً ٹی ٹوئنٹی تھنک ٹینکس کے ادراک سے پرے گزر جاتی ہیں مگر بازی کے حتمی فیصلے میں بہت نتیجہ خیز ہو سکتی ہیں۔
مثلاً ایشیا کپ میں ابھیشک شرما کی یلغار کے خلاف فہیم اشرف کی میڈیم پیس کا استعمال ایسی ہی باریک چال تھی جو بھلے پاکستان کے لیے جیت نہ بھی لا سکی مگر پہلے دو یکطرفہ مقابلوں کے برعکس فائنل کو آخری اوور تک کھینچ گئی اور کروڑوں شائقین کی نبض تھامے رکھی۔
اگرچہ ڈیٹا پہ جائیے تو بہت جگمگاتے اعدادوشمار انڈین بیٹنگ کی سپن کے خلاف مہارت کی گواہی دیتے نظر آئیں گے۔ مگر پچھلے دو برس میں گوتم گمبھیر کی کوچنگ نے اس زریں انڈین ریکارڈ کو خود ہی سے الجھا کر رکھ چھوڑا ہے۔
اب یہی انڈین کرکٹ ہے جو سپن پچز پہ ہی اوپر تلے نیوزی لینڈ اور جنوبی افریقہ سے ہوم سیریز ہار جاتی ہے۔
ایسے میں اگر کوئی یہ سوچے کہ پاکستان کو دو پیسرز کے ہمراہ میدان میں اترنا چاہیے تو اسے ہاردک پانڈیا کی وہ خواہش بھی یاد رہنی چاہیے جو دو روز پہلے نمیبیا کے خلاف میچ کے بعد اُنھوں نے ظاہر کی ’ہم مزید بیٹنگ دوست پچز کی توقع رکھتے ہیں۔‘
قصہ مختصر، یہ انڈین بیٹنگ سپن سے زیادہ پیس کے خلاف اپنا جلوہ جگانا پسند کرتی ہے۔ یہی انڈیا کی سب سے بڑی قوت ہے اور یہی ادراک سلمان آغا کی بھی سب سے بڑی قوت بن سکتا ہے کہ وہ انڈین بلے بازوں کو ان کی مرغوب غذا سے دور رکھیں اور نامانوس ہوا میں سانس لینے پہ مجبور کیے رکھیں۔
End of سب سے زیادہ پڑھی جانے والی
بھلے ہی پاکستانی ٹیم میچ سے دو ہفتے پہلے ہی کولمبو جا چکی ہو، انڈین ٹیم بہرحال اس قابل ہے کہ وہ مختلف طرح کی کنڈیشنز سے جلد مانوسی پا سکتی ہے۔
باقی جہاں تک بات ہے ’آر پریما داسا سٹیڈیم کولمبو‘ کی تو وہ دونوں ٹیموں کے لیے ہی یکساں اجنبی کنڈیشنز ہوں گی کیونکہ پاکستان نے بھی اپنے پہلے دونوں ورلڈ کپ میچز سنہالیز سپورٹس کلب کولمبو میں کھیلے ہیں۔
آر پریماداسا سٹیڈیم میں جو ورلڈ کپ میچز ابھی تک کھیلے گئے ہیں، وہاں پہلے مقابلے میں پیس اور سپن کو یکساں مدد ملی جبکہ دوسرے میں سپن کا پلڑا بھاری رہا اور جمعے کی صبح زمبابوین فاسٹ بولرز کے سوا کسی کو کچھ نہ ملا۔
اس ریکارڈ کی روشنی میں دو پیسرز کے لیے دلیل لائی جا سکتی ہے مگر یہ دیکھنا پھر بھی لازم رہے گا کہ پیس کی تائید کے لیے پچ پہ کچھ گھاس چھوڑی گئی ہو۔
لیکن اگر پچ پہ گھاس نہ ہوئی تو یہاں فہیم اشرف بھی شاہین آفریدی سے زیادہ مؤثر ثابت ہو سکیں گے کیونکہ ان پچز پہ رفتار بولر سے زیادہ بلے باز کی طرف دار ہوتی ہے۔
اپنے موجودہ سپن بولنگ اٹیک کے ہمراہ پاکستان کسی بھی بیٹنگ لائن کے لیے خطرہ بن سکتا ہے۔
انڈین بلے باز بھی اس خطرے سے مستثنیٰ نہیں ہیں مگر نتیجہ خیزی کے لیے لازم ہو گا کہ حالیہ ایشیا کپ مقابلوں کی طرح جذبات میں بہہ نکلنے کے بجائے حواس کو برقرار رکھا جائے اور اپنی تمام تر بھڑاس گیند اور بلے کی زبان میں دکھائی جائے۔
گو یہ بحث لایعنی ہے کہ ٹاس پہ مصافحے کی روایت نبھائی جائے گی یا آنکھوں سے انگارے برسائے جائیں گے مگر یہ خارج از امکان نہیں کہ سٹیڈیم میں دونوں ٹیموں کے سپورٹرز کے بِیچ تُند نعرے گرج سکتے ہیں۔
ایسے نعروں کے ہنگام حواس مٹھی میں اور توجہ گیند پہ رکھنا اگرچہ بہت مشکل ہو گا مگر سلمان آغا ایسے کپتان ہیں جو اس مشکل کو ممکن بنا سکتے ہیں۔
رہی بات پریشر کی تو وہ اب سارا انڈیا ہی پہ جا چکا ہے کہ پاکستان تو یہاں صرف میچ کھیلنے کو راضی ہو کر ہی آئی سی سی سے ایک لڑائی جیت چکا۔

[69]
’ان بیٹرز کو تو سمجھ ہی نہیں آ رہی۔ اس کو نہیں مار پاؤ گے۔‘
’ان کو کیا، انڈیا کو بھی سمجھ نہیں آئے گی۔‘
’ایسے بولر کے خلاف پریکٹس کے لیے کس کو بلاؤں میں؟‘
’یہ انڈیا کے خلاف ان کا ٹرمپ کارڈ ہو گا۔‘
یہ وہ چند جملے ہیں جو ایک انڈین چینل پر پاکستان اور امریکہ کی ٹیم کے درمیان ہونے والے میچ کی کمٹری کے دوران ادا کیے گئے اور ان جملوں میں ذکر ہو رہا ہے پاکستانی بولر عثمان طارق کا جن کا مخصوص ایکشن پہلے بھی بحث کا مرکز رہا ہے۔
تاہم گزشتہ روز کھیلے جانے والے میچ کے دوران اور بعد میں عثمان طارق کا ایکشن اور  ان کا وقفہ خصوصی طور پر انڈیا میں زیر بحث ہے جہاں کے ایک سابق سپنر بھی پاکستانی بولر کے دفاع میں سامنے آئے۔
کولمبو میں کھیلے گئے اس میچ میں عثمان طارق نے چار اوورز میں 27 رن کے عوض تین وکٹیں حاصل کیں۔ ایک جانب جہاں پاکستان کے سپن بولر کے کمبینیشن پر بات ہونے لگی تو وہیں انڈیا کے سوشل میڈیا پر عثمان طارق کا نام گردش کرنے لگا۔
چند صارفین نے عثمان طارق کے بولنگ ایکشن پر سوال اٹھائے تو کچھ نے سوال کیا کہ کیا گیند پھینکنے سے قبل وقفہ لینا کرکٹ قوانین کے مطابق درست بھی ہے یا نہیں؟
End of سب سے زیادہ پڑھی جانے والی
شریواتس گوسوامی نامی صارف نے لکھا کہ ’فٹ بال میں بھی اب پنلٹی کک سے پہلے کھلاڑیوں کو وقفہ لینے کی اجازت نہیں تو یہ کیسے ٹھیک ہے؟ ایکشن درست ہو گا لیکن گیند پھینکنے سے بلکل پہلے وقفہ لینا؟ یہ جاری نہیں رہنا چاہیے۔‘
اس بحث میں سابق انڈین سپنر ایشون بھی شامل ہوئے اور انھوں نے لکھا کہ ’یہ بات درست ہے کہ فٹ بال میں اس کی اجازت نہیں ہے لیکن اگر کسی بلے باز کو اس بات کی اجازت ہے کہ وہ بیٹسمین یا امپائر کو اطلاع کیے بغیر دوسرے رخ سے سوئچ ہٹ کر سکتا ہے یا ریورس کر سکتا ہے تو پھر تمام حدود گیند کرنے والے کے لیے کیوں؟‘
انھوں نے لکھا کہ ’بولر کو تو امپائر کو مطلع کیے بغیر دوسرے بازو سے گیند پھینکنے کی اجازت نہیں ہے۔ پہلے اس قانون کو بدلنا چاہیے۔‘
اکاش چوپڑا نے اس کے جواب میں لکھا کہ ’وقفہ تو ٹھیک ہے۔‘
تاہم انھوں نے کہ ’کیا بازو موڑے بغیر یہ ممکن ہے کہ کسی گیند کی رفتار میں 20 سے 25 کلومیٹر تک کا اضافہ ہو؟‘
یہ بحث اتنی بڑھی کہ ایشون نے بعد میں ایک اور طویل سوشل میڈیا پوسٹ لکھی جس میں ان کا کہنا تھا کہ ’ایکشن ٹھیک ہے یا نہیں یہ صرف آئی سی سی بولنگ ایکشن ٹیسٹنگ مرکز میں ٹیسٹ ہو سکتا ہے اور دوسری بات یہ کہ 15 ڈگری کا قانون موجود ہے جس کے تحت باولر اپنی کہنی کو سیدھا کر سکتا ہے۔‘
ان کے مطابق ’کسی آن فیلڈ امپائر کے لیے اس وقت یہ فیصلہ کرنا مشکل ہوتا ہے کہ آیا بولر 15 ڈگری کے مطابق گیند پھینک رہا ہے یا نہیں۔‘
ایشون نے لکھا کہ ’یہ ایک گرے ایریا ہے اور کسی پر اس گرے ایریا کا استعمال کرنے پر الزام لگانا غلط ہے۔ جہاں تک وقفے کا سوال ہے تو میرے نزدیک یہ بلکل قانونی ہے کیوں کہ یہ ان کا ریگولر بولنگ ایکشن ہے۔‘
اس سوال اور جواب کے بیچ ایک بات جو چند انڈین صارفین نے کہی وہ یہ تھی کہ عثمان طارق کا جب انڈیا کے بائیں ہاتھ سے کھیلنے والے بلے بازوں سے سامنا ہو گا تو یہ ایک دیکھنے والا مقابلہ ہو گا۔
امیت شرما نامی صارف نے لکھا کہ ’اگر تو بلے باز اپنے جذبات پر قابو رکھ پائے تو وہ اچھا کھیل پائیں گے ورنہ نہیں۔‘
عثمان طارق کے ایکشن سے جڑے سوال نئے نہیں ہیں۔ حال ہی میں آسٹریلیا کے خلاف سیریز کے دوران جب بلے باز کیمرون گرین آوٹ ہونے کے بعد پویلین لوٹ رہے تھے تو اس دوران اُنھوں نے عثمان طارق کے بولنگ ایکشن کی نقل کی اور بظاہر اُن پر ’چکنگ‘ کا الزام لگایا۔
اس کے بعد اُن کے بولنگ ایکشن پر ایک نئی بحث شروع ہو گئی اور اب جبکہ عثمان طارق پاکستان کے ورلڈ کپ سکواڈ کا حصہ ہیں تو پاکستانی کپتان سلمان علی آغا نے عثمان طارق کے بولنگ ایکشن کا دفاع کرتے ہوئے اُنھیں ورلڈ کپ میں پاکستان کا ’ایکس فیکٹر‘ قرار دیا ہے۔
کولمبو میں نیوز کانفرنس کرتے ہوئے سلمان علی آغا کا کہنا تھا کہ اُنھیں سمجھ نہیں آتی کہ عثمان طارق کے بولنگ ایکشن پر سوال کیوں اُٹھایا جاتا ہے، ’ان کا دو مرتبہ بولنگ ایکشن کا ٹیسٹ لیا جا چکا ہے۔‘
عثمان طارق تقریباً ایک سال قبل ایک انٹرویو میں یہ بتا چکے ہیں کہ ان کا بولنگ ایکشن اس لیہ غیر معمولی ہے کیونکہ ان کی ’دو کہنیاں‘ ہیں۔
انھوں نے کہا کہ جب ان کے ایکشن پر اعتراض ہوا تو وہ ڈاکٹرز کے پاس گئے۔ ان کے دونوں بازوؤں کا جائزہ لیا گیا۔
عثمان طارق کے مطابق ان کے جسم کا فریم ’عام آدمی سے مختلف ہے۔‘ انھوں نے کہا کہ ’یہ پیدائشی معاملہ ہے اور میرا بازو دو کہنیوں کی وجہ سے سیدھا نہیں ہو سکتا۔‘
پاکستان کرکٹ بورڈ نے سات مئی کو اپنے ایک بیان میں کہا کہ کوئٹہ گلیڈی ایٹرز کے سپینر عثمان طارق نے لاہور میں پی سی بی کی منظور شدہ بائیو مکینکس لیب میں ٹیسٹ کروانے کے بعد اپنے بولنگ اسسمنٹ کو کلیئر کیا ہے۔
پی سی بی کے مطابق عثمان کو 13 اپریل کو پی ایس ایل میں لاہور قلندرز کے خلاف میچ کے دوران مشتبہ بولنگ ایکشن کی اطلاع ملی تھی۔
اس کے بعد کوئٹہ گلیڈی ایٹرز کی انتظامیہ نے پی سی بی سے درخواست کی کہ وہ بولر کو ٹیسٹ کروانے کی اجازت دے جس کے نتیجے میں انھوں نے بولنگ اسسمنٹ کلیئر کی تھی۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
بی بی سی اُردو کے  نے اس معاملے سے متعلق تکنیکی پہلوؤں کو جاننے کی غرض سے لمز یونیورسٹی سے منسلک بائیو مکینکس ایکسپرٹ پروفیسر میاں محمد اویس سے بات کی ہے۔ ماضی میں پاکستان کرکٹ بورڈ بولرز کے بولنگ ایکشن جانچنے کے لیے پروفیسر اویس کی خدمات حاصل کرتا رہا ہے۔
بی بی سی کے اسد صہیب سے بات کرتے ہوئے انھوں نے بتایا کہ ’جہاں تک رُک (وقفہ) کر بولنگ کرنے کا معاملہ ہے تو اس میں کوئی مسئلہ نہیں ہے، تاوقتیکہ کہنی کا جو اینگل (زاویہ) ہے اس میں آنے والی تبدیلی (ہاریزینٹل آرم پوزیشن سے ڈیلیوری پھینکنے کے دوران) 15 ڈگری سے زیادہ نہ ہو۔ اگر کہنی میں آنے والا چینج 15 ڈگری یا اُس سے کم ہو تو ڈیلیوری قانونی (لیگل) ہو گی۔‘
انھوں نے کہا کہ ’یہ ضرور ہے کہ اگر کوئی بولر رُک (وقفہ) کر بولنگ کرتا ہے تو اس دوران بھی یہی قانون نافذ العمل رہتا ہے،  آئی سی سی کے ضوابط میں رُک کر بولنگ کرنے کے حوالے سے کوئی شق نہیں ہے، قانون میں صرف 15 ڈگری خم کی بات ہے۔‘
پروفیسر اویس نے وضاحت کرتے ہوئے کہا کہ ’بعض اوقات کسی بولر کی آرم فارمیشن میں قدرتی طور پر خم زیادہ ہو سکتا ہے، اور اسی لیے اگر اسے نیکیڈ آئی (عام آنکھ) سے دیکھا جائے تو محسوس ہو سکتا ہے کہ بولر چکنگ کر رہا ہے، مگر جب پیمائش لی جاتی ہے اور آئی سی سی سے منظور شدہ کیمروں سے چیک کیا جاتا ہے تو وہ چکنگ کے کیٹیگری میں نہیں آتا۔ یہ عین ممکن ہے کہ نیکیڈ آئی سے دیکھنے میں یہ محسوس ہو سکتا ہے کہ کوئی بولر چکنگ کر رہا ہے مگر ضروری نہیں کہ ٹیسٹنگ میں بھی یہ ثابت ہو جائے۔‘
ایک سوال کے جواب میں انھوں نے بتایا کہ فی الحال پاکستان میں بولنگ ایکشن کی ٹیسٹنگ کی آئی سی سی سے منظور شدہ فیسیلٹی موجود نہیں ہے۔
’پہلے لمز میں آئی سی سی کا منظور شدہ کیمرا سسٹم (جس کی مدد سے کسی بولر کا ایکشن ٹیسٹ کیا جا سکتا ہے) نصب تھا۔ 2016 میں یہ کیمرے ہمارے حوالے کیے گئے تھے اور 2019 میں انھیں آئی سی سی سے ایکریڈیٹ (منظور) کروایا گیا تھا، یہ سلسلہ گذشتہ سال  تک چلا اور وہیں ہم بولرز کے ایکشن کی ٹیسٹنگ کرتے تھے۔ اب نیشنل کرکٹ اکیڈیمی اس حوالے سے اپنی فیسیلیٹی بنانا چاہتی ہے اور اسی لیے ساز و سامان وہاں (لمز) سے منتقل کیا گیا ہے، مگر نئی فیسیلیٹی ابھی منظور شدہ نہیں ہے۔ اسی لیے آفیشلی آئی سی سی ٹیسٹنگ ابھی پاکستان میں کہیں بھی نہیں ہو سکتی۔‘
انھوں نے مزید کہا کہ بولنگ ایکشن کی ٹیسٹنگ کے لیے دو طرح کے کیمرے استعمال ہوتے ہیں، ایک ہائی سپیڈ ویڈیو کیمرے ہوتے ہیں اور دوسرے انفراریڈ آئی آر کیمرے، جن کا ہائی سپیڈ فریم ریٹ ہوتا ہے۔
’آئی سی سی ضوابط کے مطابق 12 انفراریڈ آئی آر کیمرے اور دو ہائی سپیڈ کیمرے مختلف زوایوں پر لگا کر کسی بھی بولر کا آرم ایکشن ٹیسٹ کیا جاتا ہے، جس کو بعد میں آئی سی سی سافٹ ویئر کے ذریعے نتائج کو پراسیس کیا جاتا ہے اور ایکشن کے قانونی یا غیرقانونی ہونے سے متعلق فیصلہ کیا جاتا ہے۔‘
انھوں نے کہا کہ ’اس تمام عمل کو مکمل کرنے کے لیے ساز و سامان بھی آئی سی سی سے منظور شدہ ہونا چاہیے اور جگہ بھی (جہاں ٹیسٹنگ کی جاتی ہے)۔ پاکستان کے پاس ساز و سامان (کیمرے) تو منظور شدہ موجود ہے، جسے ہم ماضی میں استعمال کرتے رہے ہیں، مگر چونکہ ہم نے لمز سے یہ ساز و سامان این سی اے میں منتقل کیا ہے، تو اس جگہ کی ایکریڈیشن (منظوری) کا عمل جاری ہے۔‘

[70]
دو بچوں کے والد انتھونی پیریئم نے اپنی زبان تقریباً کھو دی تھی جب ان کے جبڑے کے نیچے ایک چھوٹی کینسر والی گانٹھ دریافت ہوئی۔
انھوں نے گانٹھ محسوس کرنے کے بعد پہلی بار اپنے ڈاکٹر کو دکھایا اور چند ہفتوں بعد ان میں ہیومن پیپیلوما وائرس (HPV)  کے باعث سر اور گردن کے کینسر کی تشخیص ہوئی۔
ایچ پی وی وائرس کا ایک عام گروپ ہے جو جلد کو متاثر کرتا ہے۔
زیادہ تر لوگوں کو اس سے کوئی مسئلہ نہیں ہوتا ہے، لیکن ایچ پی وی کی بعض اقسام کینسر یا مسوں کا سبب بن سکتی ہیں۔
برطانیہ کے علاقے کارڈف میں رہنے والے انتھونی کہتے ہیں،’میں نے صرف سروائیکل کینسر کے تناظر میں ایچ پی وی کے بارے میں سنا تھا۔‘
’میں نہیں جانتا تھا کہ یہ اس طرح کے کینسر کا سبب بن سکتا ہے، خاص طور پر مردوں میں۔‘
اس مضمون میں شامل کچھ تصاویر قارئین/ ناظرین کے لیے پریشان کن ہو سکتی ہیں۔
انتھونی نے مزید کہا، ’میں اپنے آپ کو خوش قسمت سمجھتا ہوں کہ میں اب بھی کھا سکتا ہوں اور بول سکتا ہوں، لیکن اگر میں مزید دیر کر دیتا تو میں اپنی زبان کھو سکتا تھا یا مر بھی سکتا تھا۔‘
End of سب سے زیادہ پڑھی جانے والی
برطانوی محکمہ صحت این ایچ ایس کا کہنا ہے کہ زیادہ تر لوگ جو ایچ پی وی سے متاثر ہوتے ہیں وہ خود ہی اپنے جسم سے وائرس کو صاف کرتے ہیں۔
لیکن یہ وائرس جنسی اعضا پر مسوں یا یہاں تک کہ کینسر کا سبب بن سکتا ہے جو اکثر مردوں میں سر اور گردن کا کینسر اور خواتین میں سروائیکل کینسر ہو سکتا ہے۔
این ایچ ایس 12 اور 13 سال کی عمر کے بچوں اور ایچ پی وی کا زیادہ خطرہ رکھنے والے بچوں کے لیے ویکسین تجویز کرتا ہے۔
ان کا کہنا ہے کہ ’اگر آپ کو کہیں بھی گانٹھ  یا گلٹی محسوس ہوتی ہے، چاہے یہ تکلیف دہ نہ بھی ہو، تو اسے ضرور چیک کروائیں۔‘
’اس قسم کے کینسر کی اطلاع کم ہے، خاص طور پر مردوں میں۔ جلد کارروائی کرنے سے واقعی جان بچائی جا سکتی ہے۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
علامات نہ ہونے کے باوجود مارچ 2023 میں سی ٹی سکین، بائیوپسی اور ایم آر آئی کے ذریعے اس کی بیماری کی تصدیق ہوئی۔
41 سالہ انتھونی کے مطابق، ’اس وقت میرا ایک بچہ تین سالہ اور ایک چھ سال کا تھا۔ میں نے پہلے اپنے بارے میں نہیں سوچا، میں نے ان کے بارے میں سوچا۔ میں پوری طرح سے خوفزدہ تھا۔‘
انتھونی کی گردن سے 44 لمف نوڈس نکالے گئے اور بالآخر روبوٹک سرجری کی مدد سے ان کی زبان کے نیچے کی طرف بنیادی ٹیومر پایا گیا۔
انھوں نے کہا کہ مجھے بتایا کہ یہ صحیح وقت پر پکڑا گیا ہے۔
’ایک لمف نوڈ پھٹنے ہی والا تھا۔ اگر یہ ہوجاتا تو یہ پھیل سکتا تھا۔ ‘
ریڈیو تھراپی اور کیموتھراپی بہت مشکل تھی اور اس دوران انتھونی کا وزن 22 کلو گرام تک کم ہو گیا۔
انھوں نے کہا کہ ’میرا سارا لعاب خشک ہو گیا تھا۔‘
’یہاں تک کہ پانی پینا بھی مشکل ہو گیا کیونکہ میرے منہ میں ہر چیز پاؤڈر کی طرح بن گئی تھی۔ میں اتنا کمزور ہوگیا کہ مجھے وہیل چیئر کی ضرورت پڑگئی۔‘
انھوں نے مزید کہا کہ ’ریڈیو تھراپی کے لیے وہیل چیئر پر کوریڈور سے گزرنا میری ذہنی صحت کو متاثر کر رہا تھا۔‘
’لیکن میرے خاندان نے مجھے اس سے صحت یاب ہونے کی ہمت دی اور میں اپنی 40ویں سالگرہ منانے کے لیے زندہ رہنا چاہتا تھا۔‘
ایچ پی وی وائرس جِلد کو متاثر کرتا ہے اور اس کی 100 سے زیادہ اقسام ہیں۔
یہ جنسی اعضا کے قریب، اندام نہانی، مقعد یا اورل سیکس، اور جنسی کھلونے شیئر کرنے سے جلد سے جلد کے رابطے کے ذریعے پھیل سکتا ہے۔
اس کی ویکسین ویلز میں قومی حفاظتی ٹیکوں کے پروگرام کے تحت دی جاتی ہے اور 12 اور 13 سال کی عمر کے بچوں کو دی جانے پر بہترین کام کرتی ہے۔
یونیورسٹی ہسپتال ویلز کا کہنا ہے کہ جب سے یہ ویکسین 2008 میں متعارف کرائی گئی تھی، اس سے 20 سال کی عمر کی خواتین میں سروائیکل کینسر کی شرح میں تقریباً 90 فیصد تک کمی آئی ہے۔
سندیپ بیری، کنسلٹنٹ اوٹولرینگولوجسٹ اور کارڈف اینڈ ویل ہیلتھ بورڈ کے سر اور گردن کے سرجن نے والدین پر زور دیا ہے کہ وہ اپنے بچوں کو ٹیکے لگوائیں۔
انھوں نے کہا کہ ’ایچ پی وی ویکسین دنیا بھر میں برسوں سے استعمال ہو رہی ہے، محفوظ اور موثر ہے اور ویلز میں قومی حفاظتی ٹیکوں کے پروگرام کا حصہ ہے۔‘
’یہ ویکسین لڑکیوں اور لڑکوں دونوں کو صحت مند رکھنے میں مدد کرتی ہے، ایچ پی وی سے متعلق کینسر سے بچاتی ہے اور مجموعی طور پر صحت عامہ کو مضبوط کرتی ہے۔‘
انھوں نے کہا کہ ’یہ ویکسین 8 سال کی عمر میں یا جنسی سرگرمی شروع ہونے سے پہلے دی جاتی ہے کیونکہ یہ تب ہوتا ہے جب مدافعتی نظام بہترین ردعمل ظاہر کرتا ہے۔‘

[71]
بنگلہ دیش کے علاقے سیدپور میں 22 کیمپ ہیں جہاں اردو بولنے والی آبادی پھیلی ہوئی ہے۔ کچھ کیمپوں میں اردو کتبے اور رنگ برنگے جھنڈے دیکھے جا سکتے ہیں جہاں انتخابی گہما گہمی نظر آتی ہے، لیکن یہاں کے مکینوں کے دلوں میں کئی شکوے اور غصہ بھی چھپا ہے۔
یہاں کا واحد مسئلہ غربت نہیں، بلکہ یہ لوگ اپنی شناخت کے بحران کا بھی شکار ہیں۔
تفصیل جانیے بی بی سی نیوز بنگلہ کے تفسیر بابو کی اس رپورٹ میں۔

[72]
فرانسیسی ذرائع ابلاغ کے مطابق ملک کے سابق صدر نیکولا سارکوزی کے خلاف بدعنوانی کے معاملات کی تحقیقات روک دی گئی ہیں۔
میڈیا نے عدالتی ذرائع کے حوالے سے کہا ہے کہ اب پیرس میں اپیل عدالت سابق صدر کی جانب سے ان کے خلاف بدعنوانی کے مقدمات خارج کرنے کی درخواست کی سماعت کرے گی۔
59 سالہ سارکوزی کو بدعنوانی کے علاوہ کئی دیگر عدالتی تحقیقات کا بھی سامنا ہے۔
گذشتہ ہفتے انھوں نے کہا تھا کہ وہ حزبِ مخالف کی جماعت یو ایم پی پارٹی کی سربراہی کرنا چاہتے ہیں۔
یو ایم پی پارٹی میں رواں برس دسمبر میں انتخابات ہونا ہیں۔
ان کے اس اعلان کو 2017 میں ہونے والے صدارتی انتخاب میں شرکت کے لیے پہلے قدم کے طور پر دیکھا جا رہا ہے۔
نیکولا سارکوزی نے 2012 کے صدارتی انتخاب میں شکست کے بعد سیاست ترک کرنے کا اعلان کیا تھا لیکن کئی ماہ سے ان کی سیاست میں واپسی کی خبریں گرم تھیں۔
صدارت سے علیحدگی کے بعد نیکولا سارکوزی سیاسی طور پر زیادہ سرگرم نہیں رہے اور ان کے خلاف دورِ صدارت میں کیے گئے اقدامات پر تحقیقات بھی جاری ہیں۔
End of سب سے زیادہ پڑھی جانے والی
بدعنوانی کے جس معاملے کی تحقیقات معطل کی گئی ہیں اس میں سابق فرانسیسی صدر پر ان ججوں پر دباؤ ڈالنے کا الزام ہے جو ان کے معاملات کی تحقیقات کر رہے تھے۔
خبر رساں ادارے اے ایف پی کا کہنا ہے کہ یہ تحقیقات کئی ماہ تک معطل رہ سکتی ہیں۔
اس کے علاوہ نیکولا سارکوزی پر لیبیا کے سابق ڈکٹیٹر کرنل معمر قذافی سے روابط رکھنے اور انتخابی مہم کے دوران غیرقانونی ذرائع کے استعمال کے معاملات میں بھی تحقیقات ہو رہی ہیں۔
سارکوزی ان تمام الزامات سے انکار کرتے رہے ہیں۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[73]
صوبہ سندھ کے شہر کراچی کے نامور مدرسے جامعہ دارالعلوم کراچی کے صدر مفتی رفیع عثمانی نے کسی ایسے فتویٰ کی سختی سے تردید کی ہے جس میں کراچی یونیورسٹی کے مقتول ڈاکٹر شکیل اوج کو مرتد قرار دیا گیا تھا جو واجب القتل قرار پاتا ہے۔ سوشل میڈیا پر پڑھے جانے والا یہ فتویٰ ان کے لیٹر پیڈ پر جاری گیا تھا تاہم مفتی رفیع عثمانی نے اسے صر یحاً جعل سازی قرار دیا۔
گزشتہ دنوں کراچی میں فائرنگ کے ایک واقعے میں جامعہ کراچی کے شعبہ اسلامک اسٹڈیز کے روشن خیال اور دو طرفہ ابلاغ کے پر جوش داعی ڈاکٹر محمد شکیل اوج ہلاک اور ان کی ایک طالبہ زخمی ہوگئی ہیں۔ بی بی سی اردو سروس سے ان کی خصوصی گفتگو۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[74]
ڈھاکہ یونیورسٹی کے درودیوار پھر سے گونج رہے ہیں۔ راہداریوں کی دیواروں پر لکھی گئی تحریروں اور نقش و نگار میں غصہ بھی ہے، طنز بھی اور شاعری بھی۔
یہ جولائی 2024 میں جین زی (نوجوان نسل) کی قیادت میں برپا کی گئی اس بغاوت کی بازگشت ہے جس کے نتیجے میں شیخ حسینہ کے 15 سالہ اقتدار کا خاتمہ ہوا تھا۔ شیخ حسینہ واجد کبھی بنگلہ دیش میں جمہوریت کی علامت سمجھی جاتی تھیں، لیکن ناقدین کے مطابق اُن کا رویہ آمرانہ ہوتا گیا اور پھر ایک طویل احتجاج کے بعد وہ انڈیا فرار ہو گئیں۔
طلبہ چھوٹے چھوٹے گروپوں میں جمع ہو کر سیاست پر بحث کرتے ہیں۔ نئے چینی سال کی تقریبات کے لیے ایک بے ترتیب سے گھاس کے قطعے پر سرخ لالٹینیں جھول رہی ہیں۔
یہ ایک چھوٹی مگر معنی خیز علامت ہے، ایسے ملک میں جہاں اثر و رسوخ کے لیے بیجنگ اور دہلی سخت مقابلہ کر رہے ہیں۔ 12 فروری کو جو انتخابات ہونے جا رہے ہیں، ان میں بہت سے لوگ پہلی بار حقیقی طور پر ووٹ ڈالیں گے۔
شیخ حسینہ کے زوال کے چند دن بعد نوبیل امن انعام حاصل کرنے والے محمد یونس نے اقتدار سنبھالا۔ اقوام متحدہ کے مطابق سنہ 2024 کی ظالمانہ سکیورٹی کارروائیوں میں تقریباً 1400 افراد ہلاک ہوئے تھے۔ زیادہ تر ہلاکتیں سکیورٹی اہلکاروں کے ہاتھوں ہوئیں۔
ان ہلاکتوں پر شیخ حسینہ کو اُن کی غیرحاضری میں سزائے موت سنائی گئی تھی۔ لیکن شیخ حسینہ اب دہلی میں جلا وطنی کی زندگی گزار رہی ہیں اور انڈیا نے انھیں واپس بھجوانے سے انکار کر دیا ہے۔
ان کی عوامی لیگ کو انتخابات میں حصہ لینے سے روک دیا گیا ہے جو ملک کی سب سے پرانی سیاسی جماعت ہے اور تقریباً 30 فیصد عوامی ووٹ حاصل کرتی تھی۔ نظریاتی طور پر عوامی لیگ ایک آزاد خیال معتدل جماعت تھی۔ تجزیہ کاروں کا کہنا ہے کہ اب حزب مخالف کی مرکزی جماعت بنگلہ دیش نیشنلسٹ پارٹی (بی این پی) عوامی لیگ کا چھوڑا گیا نظریاتی خلا پُر کرنے کی کوشش کر رہی ہے۔ اسلام پسند جماعتوں میں جماعت اسلامی نمایاں ہے، جس نے طلبہ کی بغاوت سے جنم لینے والی ایک نئی جماعت کے ساتھ اتحاد کر لیا ہے۔
لیکن جامعہ کی حدود میں اور حدود سے باہر لگنے والے نعرے صرف بنگلہ دیش میں جمہوریت کے بارے میں نہیں ہیں۔ ان نعروں میں سرحد پار کی طرف اشارے بڑھتے جا رہے ہیں۔
End of سب سے زیادہ پڑھی جانے والی
’دہلی نہیں، ڈھاکہ‘ کے نعرے دیواروں پر بکھرے ہیں اور ساڑھیوں پر بھی کاڑھے گئے ہیں۔ انڈیا کا ایک طویل عرصے تک بنگلہ دیش پر اثر و رسوخ رہا ہے۔ اس غلبے کے اظہار کے لیے نوجوان روز مرہ کی گفتگو میں ’چودھراہٹ‘ کا لفظ استعمال کرتے ہیں۔
،تصویر کا ذریعہAnahita Sachdev/BBC
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سماجیات کے 24 سالہ طالب علم مشرف حسین کہتے ہیں کہ ’نوجوان نسل سمجھتی ہے انڈیا کئی برس تک ہمارے ملک میں مداخلت کرتا رہا۔ خاص طور پر سنہ 2014 کے انتخابات کے بعد، جو کہ بنیادی طور پر ایک جماعت کا انتخاب تھا۔‘
بنگلہ دیش میں انڈیا مخالف جذبات تیزی سے بڑھے ہیں اور ان جذبات کی بنیادی وجہ یہی شکایت ہے کہ دہلی نے بنگلہ دیش میں جمہوریت کو کمزور کیا۔ انڈیا بنگلہ دیش تعلقات کو پڑوسی ملکوں کی سفارت کاری کی مثال کے طور پر پیش کیا جاتا تھا، لیکن یہی تعلقات اب کئی دہائیوں کی نچلی ترین سطح پر ہیں۔
اویناش پالیوال لندن کی ایس او اے ایس یونیورسٹی میں سیاسیات اور بین الاقوامی علوم پڑھاتے ہیں۔ ان کا کہنا ہے کہ ’بنگلہ دیش میں شدید انڈیا مخالف جذبات ہیں اور خود انڈیا کی اندرونی سیاسی گفتگو میں اپنے پڑوسی ملک کے خلاف جارحیت بڑھتی جا رہی ہے۔ اس وجہ سے دہلی کو ڈھاکہ میں مشکلات کا سامنا ہے۔‘
بہت سے لوگ دہلی کو اس بات کا ذمہ دار ٹھہراتے ہیں کہ آخری برسوں میں جب حسینہ کی آمریت بڑھتی جا رہی تھی تو انھیں سہارا دیا گیا۔ وہ انڈیا کو ایک جابر پڑوسی سمجھتے ہیں۔ انھیں یاد ہے کہ دہلی نے سنہ 2014، 2018 اور 2024 کے متنازع عام انتخابات کی ’تائید‘ کی تھی۔
مشرف حسین کا کہنا ہے کہ ’انڈیا پر حسینہ کی حکومت کو سہارا دینے کے لیے کوئی دباؤ نہ تھا، پھر بھی اس نے کوئی سوال پوچھے بغیر ایسا کیا۔ لوگ سمجھتے ہیں بنگلہ دیش میں جمہوریت تباہ کرنے میں انڈیا ملوث ہے۔‘
بنگلہ دیش کے عوام انڈیا کے رویے کو غداری سمجھتے ہیں اور اس سوچ سے ان کے پرانے زخم بھی تازہ ہو جاتے ہیں۔ سرحدی ہلاکتیں، پانی کی تقسیم کے تنازعات، تجارتی پابندیاں اور انڈین سیاستدانوں اور ٹی وی چینلز کی اشتعال انگیز تقریریں، یہ سب مل کر بنگلہ دیشی عوام کے خیال کو اس یقین میں بدلتے ہیں کہ انڈیا ان کے ملک کو ایک خود مختار اور برابر کے ملک کی حیثیت نہیں دیتا۔
مقامی میڈیا میں یہ رپورٹس عام ہیں کہ بنگلہ دیش کو بجلی فراہم کرنے والی ایک انڈین کمپنی ملک کو دھوکا دے رہی ہے۔ وہ کمپنی اس الزام کو رد کرتی ہے۔ سیاسی تحریک کے لیے اہم پلیٹ فارم فیس بک پر مہمات چل رہی ہیں کہ ایک بڑے اخبار پر پابندی لگائی جائے کیوں کہ وہ ’انڈین ایجنٹ‘ ہے۔ دونوں ممالک نے زیادہ تر ویزا خدمات معطل کر دی ہیں۔
انڈیا نے ایک بنگلہ دیشی کرکٹر کو انڈین پریمیئر لیگ (آئی پی ایل) سے باہر رکھا اور بنگلہ دیش کے ٹی20 ورلڈ کپ میچز انڈیا سے سری لنکا منتقل کرنے سے انکار کیا۔ ان باتوں سے بھی کشیدگی میں اضافہ ہوا۔
اویناش پالیوال کا کہنا ہے: ’یقیناً انڈیا کے تمام متعلقہ فریقوں سے رابطے ہیں لیکن موجودہ سیاسی ماحول میں ایسے روابط کو مثبت سیاسی نتائج میں بدلنا ایک مشکل کام ہے۔‘
دہلی واقعی اپنی رسائی کو وسعت دے رہا ہے۔
سابق وزیراعظم اور بنگلہ دیش نیشنلسٹ پارٹی (بی این پی) کی رہنما خالدہ ضیاء کے جنازے میں شرکت کے لیے گذشتہ ماہ انڈیا کے وزیر خارجہ ایس جے شنکر ڈھاکہ گئے۔ اس موقع پر وہ پارٹی کے قائم مقام چیئرمین طارق رحمان سے بھی ملے جو ضیا خاندان کے 60 سالہ وارث ہیں اور لندن میں 17 سالہ جلا وطنی ختم کر کے حال ہی میں واپس لوٹے ہیں۔ طارق رحمان بنگلہ دیش کے تاریخی انتخابات میں نمایاں امیدوار ہیں۔
انڈیا نے اسلامی قوتوں کے ساتھ بھی روابط قائم کیے ہیں۔ جماعتِ اسلامی کے ایک سینئر رہنما نے مجھے بتایا کہ انڈین حکام نے گذشتہ سال کے دوران چار مرتبہ پارٹی کی قیادت سے رابطہ کیا ہے۔ انڈین ہائی کمیشن نے حال ہی میں ڈھاکہ کے ایک ہوٹل میں یوم جمہوریہ کی تقریب منعقد کی تو اس میں بھی جماعت اسلامی کو دعوت دی گئی۔
اس کے باوجود یہ حکمت عملی تعلقات کا بگاڑ روکنے میں زیادہ مدد نہیں دے رہی۔ روزنامہ سٹار اخبار کے کنسلٹنگ ایڈیٹر کمال احمد کہتے ہیں کہ جو سرد مہری اب ہے ویسی پہلے کبھی نہ تھی۔ انھوں نے بی بی سی کو بتایا: ’اس میں کوئی شک نہیں کہ دو طرفہ تعلقات سب سے نچلی سطح پر ہیں۔‘
شیخ حسینہ کے دور کے مقابلے میں یہ منظر بالکل مختلف ہے۔
کمال احمد کے مطابق 17 برس تک بنگلہ دیش نے سکیورٹی، تجارت، تجارتی سامان کی نقل و حمل کے لیے راستوں کی فراہمی، ثقافتی تبادلوں اور عوامی رابطوں تک، ’ہر شعبے میں انڈیا کے ساتھ تعاون کیا۔‘ احمد کہتے ہیں کہ آج ’کچھ بھی آگے نہیں بڑھ رہا، نہ لوگ، نہ ہی خیر سگالی۔‘
،تصویر کا ذریعہAnahita Sachdev/BBC
شک کو جس چیز نے غصے میں بدلا، وہ گذشتہ سال اگست میں شیخ حسینہ کو ہٹائے جانے کے بعد دہلی کا ردعمل تھا۔ بہت سے بنگلہ دیشیوں نے کہا کہ انھیں توقع تھی انڈیا اپنی پالیسی پر نظر ثانی کرے گا، ایسی پالیسی جو صرف ایک ہی جماعت کی حمایت پر کھڑی تھی۔
لیکن اس کے برعکس حسینہ کو پناہ اور ویزا اور تجارتی پابندیوں سے یوں لگا جیسے انڈیا نے اپنا موقف مزید سخت کر لیا ہے۔ احمد کہتے ہیں ڈھاکا میں یہ پیغام گیا کہ بنگلہ دیشیوں کو ’پڑوسی کی حیثیت سے اہمیت نہیں دی جا رہی۔‘
بیانات نے صورتحال کو مزید بگاڑ دیا ہے۔
احمد کا کہنا ہے کہ ’جب انڈین سیاستدان بنگلہ دیشی تارکین وطن کو ’دیمک‘ کہیں گے یا بنگلہ دیش کو ویسا سبق سکھانے کی بات کریں گے جیسا ’اسرائیل نے غزہ میں کیا‘ تو 'آپ کی توقع میں بنگلہ دیشی عوام کا رد عمل کیسا ہونا چاہیے؟‘
اس کے بعد ثقافتی ردعمل سامنے آیا۔ بڑھتی ناراضی کے سبب انڈین مصنوعات کا استعمال بند کرنے کی اپیلیں کی گئیں، آئی پی ایل کی نشریات معطل کی گئیں۔ احمد کہتے ہیں: ’ثقافت، تجارت، احترام ۔۔۔ یہ سب یک طرفہ نہیں چلتا لیکن بد قسمتی سے موجودہ انڈین قیادت ایسا ہی کر رہی ہے۔‘
پھر بھی ڈھاکہ کے حکام خبردار کرتے ہیں کہ تعلقات کو صرف بحران کے زاویے سے دیکھنا درست نہیں۔
محمد یونس بنگلہ دیش کی عبوری حکومت کے چیف ایڈوائزر ہیں۔ ان کے پریس سیکریٹری شفیق العالم انڈیا کے ساتھ تعلقات کو ’کثیرالجہتی‘ قرار دیتے ہیں جو جغرافیہ اور سیاست دونوں سے جڑے ہیں۔ انڈیا کے ساتھ تجارت اور چار ہزار 96 کلومیٹر طویل سرحد کے آر پار روزانہ کی آمد و رفت کا حوالہ دیتے ہوئے شفیق العالم نے کہا: ’ہمارے 54 دریا سانجھے ہیں، ہماری زبان سانجھی ہے، ہماری تاریخ سانجھی ہے۔‘
اس کے باوجود، عالم تسلیم کرتے ہیں کہ عوامی جذبات میں شدت نمایاں طور پر بڑھ گئی ہے۔
انھوں نے کہا کہ ’اگر آپ بنگلہ دیشیوں سے پوچھیں کہ وہ 15 برس سے آزادانہ ووٹ کیوں نہیں ڈال سکے تو اکثر کا ایک ہی جواب ہوتا ہے: شیخ حسینہ کے آمرانہ طرز حکمرانی اور انڈیا کی جانب سے اس کی ’حمایت‘ کی وجہ سے۔‘
شفیق العالم کے مطابق بنگلہ دیش کے عوام ’یہ بھی کہتے ہیں کہ حسینہ کو ہمیشہ انڈیا نے سہارا دیا۔‘
سنہ 2024 کے تشدد کے بعد حسینہ کا انڈیا فرار ہونا آج بھی خاص طور پر تکلیف کا باعث ہے۔
عالم کہتے ہیں ’سینکڑوں نوجوانوں کی ہلاکت کے بعد وہ انڈیا بھاگ گئیں۔‘ تاثر پایا جاتا ہے کہ انڈیا میں انھیں ایک معزول رہنما کے بجائے ’سربراہ حکومت‘ جیسا برتاؤ ملا۔ اس سے عوامی غم و غصہ مزید بڑھا۔
انڈین میڈیا دعویٰ کرتا ہے کہ بنگلہ دیش میں اقلیتی ہندو برادری کو منظم انداز میں ظلم و ستم کا نشانہ بنایا جا رہا ہے۔ شفیق العالم ان دعووں کو انڈین میڈیا کی ’گمراہ کن مہم‘ قرار دیتے ہوئے مسترد کرتے ہیں۔ وہ کہتے ہیں کہ ایسے واقعات انفرادی سطح پر تو ضرور ہوئے ہیں لیکن انھیں مذہبی تشدد کے طور پر پیش کیا جاتا ہے۔ شفیق العالم نے انڈین صحافیوں سے کہا: ’آئیں، دیکھیں، لوگوں سے ملیں اور جانیں کہ اصل میں ہوا کیا۔‘
اس دوران انڈیا کا کہنا ہے کہ آزاد ذرائع نے عبوری حکومت کے دور میں اقلیتوں کے خلاف تشدد کے 2900 سے زیادہ واقعات کو دستاویزی شکل میں فراہم کیا ہے۔ ان میں قتل، آگ لگانے اور زمینوں پر قبضے کرنے کے واقعات شامل ہیں۔
انڈیا کے مطابق یہ سب واقعات محض ’میڈیا کی مبالغہ آرائی یا سیاسی تشدد‘ قرار دے کر رد نہیں کیے جا سکتے۔
علی ریاض ایک ماہر تعلیم ہیں جو یونس کے خصوصی معاون کے طور پر خدمات انجام دے رہے ہیں۔ ان کا ماننا ہے کہ دراڑ غلط فہمیوں سے کہیں زیادہ گہری ہے۔
،تصویر کا ذریعہANAHITA SACHDEV/BBC
علی ریاض کے مطابق دونوں ملکوں کے تعلقات ’کم ترین سطح پر‘ پہنچ چکے ہیں۔ وہ سمجھتے ہیں کہ وقت گزرنے کے ساتھ ساتھ یہ رشتہ ’بنگلہ دیش اور انڈیا کے درمیان تعلق کے بجائے ایک جماعت یا ایک فرد اور انڈین اسٹیبلشمنٹ کے درمیان تعلق‘ بن کر رہ گیا۔
دیرینہ تنازعات نے نقصان کو مزید بڑھا دیا۔ علی ریاض کے مطابق پانی کی تقسیم بھی ایک درجہ بندی پیدا کرتی ہے ’اگر آپ پانی کو کنٹرول کرتے ہیں تو تعلق کی برابری اسی وقت ختم ہو جاتی ہے۔‘
سرحدوں پر ہونے والی ہلاکتیں اس سے بھی گہرا زخم چھوڑتی ہیں۔ ’یہ اس بات کا اظہار سمجھا جاتا ہے کہ انڈین اسٹیبلشمنٹ کی نظروں میں بنگلہ دیشیوں کی جان کی کیا وقعت ہے۔‘
انڈیا اس بات کی تردید کرتا ہے کہ سرحدوں پر ہلاکتوں کے مخصوص واقعات میں اس کے اہلکار ملوث ہیں۔
تجزیہ کاروں کا کہنا ہے کہ یہ مسائل وقتی جھنجھلاہٹ نہیں بلکہ عدم توازن کی علامت ہیں۔
نقادوں کے مطابق یہ عدم توازن شیخ حسینہ کے اقتدار سے ہٹنے کے بعد مزید بڑھا۔ یونس کے مشیر برائے خارجہ امور محمد توحید حسین کہتے ہیں کہ انڈیا نے عبوری حکومت کے ساتھ تعلقات از سر نو ترتیب دینے کا موقع گنوا دیا۔
ان کے مطابق: ’ہم نے کئی مواقع پر آگے بڑھنے کی کوشش کی لیکن انڈیا ٹال مٹول سے کام لیتا رہا۔‘
انڈیا بنگلہ دیش میں ’امن و امان کی بگڑتی صورتحال‘ پر تشویش کا اظہار کرتا ہے اور ’آزادانہ، منصفانہ، اور قابل اعتبار انتخابات‘ کے پرامن انعقاد کا مطالبہ کرتا ہے۔
سیاسی کشیدگی اب معاشی تعلقات میں بھی سرایت کر رہی ہے۔ سینٹر فار پالیسی ڈائیلاگ (سی پی ڈی) سے وابستہ فہمیدہ خاتون کہتی ہیں کہ محصولاتی اور غیر محصولاتی رکاوٹیں کم کر دی جائیں اور سفارتی تعلقات بہتر ہو جائیں تو دونوں ملکوں کی تجارت 13.5 ارب ڈالرز سے بھی بڑھ سکتی ہے۔ ’سیاسی کشیدگی کی وجہ سے معاشی تناؤ بھی پیدا ہو گیا ہے۔‘
تاہم ریاستی سطح پر جو سختی پائی جاتی ہے عوام میں اس کا درجہ مختلف ہے۔
انقلاب منچ ایک ثقافتی پلیٹ فام ہے جو قوم پرستی اور انڈیا مخالفت کے لیے جانا جاتا ہے۔ اس سے وابستہ فاطمہ تسنیم جمعہ کہتی ہیں: ’جب بھی میں انڈیا کا نام سنتی ہوں مجھے لگتا ہے کہ وہ میرا دشمن ہے لیکن جب لوگوں کی بات آئے تو ایسا نہیں ہوتا۔‘
فاطمہ بتاتی ہیں کہ وہ ہندو اکثریتی علاقے میں پلی بڑھی ہیں۔ ان کے رشتہ دار آسانی سے سرحد پار آتے جاتے ہیں۔ انھوں نے کہا کہ ’ہمارا اختلاف انڈیا کی حکومت یا اس کی پالیسیوں سے ہے۔ انڈیا کے لوگوں سے نہیں۔‘
،تصویر کا ذریعہHindustan Times via Getty Images
انڈیا مخالف جذبات انتخابی مہم کے دوران نمایاں طور پر دبے ہوئے نظر آئے۔ اس لیے نہیں کہ انڈیا مخالف جذبات ختم ہو گئے ہیں، بلکہ اس لیے کہ ہر سیاسی امیدوار جانتا ہے انڈیا کے ساتھ تعلقات از سر نو ترتیب دینا ضروری ہے۔
اس کے باوجود انڈیا بنگلہ دیش تعلقات کی بحالی نہ تو جلد ممکن ہے اور نہ ہی محض ظاہری اقدامات سے ہو گی۔
شفیق العالم کہتے ہیں کہ ’صرف اس لیے کہ بنگلہ دیش میں انتخابات ہو رہے ہیں یا نئی حکومت آ رہی ہے تو انڈیا کے ساتھ تعلقات بحال کر لیے جائیں، یہ آسان نہیں ہو گا۔ پس منظر میں جو مسائل ہیں وہ اپنی جگہ موجود رہیں گے۔‘
علی ریاض کے خیال میں جو دراڑ پیدا ہو چکی اسے بھرنا ممکن نہیں، ’کسی ریاستی تعلق میں ایسا نہیں ہوتا۔‘
لیکن ان کے خیال میں تعلقات بحال کرنے کی اصل ذمہ داری دہلی پر ہے، اس لیے ضروری ہو گا کہ ڈھاکہ کو پسندیدہ ثالثوں کے ذریعے چلانے کی پرانی عادت سے آگے بڑھا جائے۔
کمال احمد کا کہنا ہے کہ بنگلہ دیش تعلقات معمول پر لانے کے لیے تیار ہے مگر انڈیا کو ایسی پالیسی اپنانا ہو گی جو ہر اس فریق کے ساتھ کام کرے جسے بھی ڈھاکہ میں اقتدار ملے۔
سیاسی شخصیات کے خیال میں اس پالیسی کی بنیاد اخلاقی بھی ہونی چاہیے اور سٹریٹیجک بھی۔
بی این پی رہنما رحمان کے اہم مشیر مہدی امین لگی لپٹی رکھے بغیر کہتے ہیں: ’جتنا بڑا ملک، اتنی ہی زیادہ ذمہ داری۔‘
وہ دلیل دیتے ہیں کہ عوام سے عوام کے تعلقات اسی وقت مضبوط ہو سکتے ہیں جب انڈیا کی پالیسی حکومتوں کی ترجیحات نہیں بلکہ عوامی امنگوں کے مطابق ہو۔
جماعت اسلامی کے نائب سیکریٹری جنرل احسن الحق محبوب زبیر محتاط انداز میں اس بات کی تائید کرتے ہیں: ’اگر دونوں ملکوں کے ذمہ دار لوگ اخلاص کے ساتھ کام کریں، موجودہ حقائق کو قبول کریں، اور ایک دوسرے کے ساتھ باہمی احترام اور وقار کا برتاؤ کریں، تو تعمیری تعلق ممکن ہے۔‘
اصلاح کی گنجائش اب بھی موجود ہے اور نئی حکومت فرق ڈال سکتی ہے۔
اویناش پالیوال نوٹ کرتے ہیں کہ ’موجودہ صورتحال سفارتی سرد مہری سے زیادہ ہے اور ڈھانچے کی مکمل ٹوٹ پھوٹ سے کم۔‘
’جغرافیہ، تاریخ اور مشترکہ ثقافتی ورثے کا مطلب ہے انڈیا اور بنگلہ دیش ایک دوسرے کو نظر انداز نہیں کر سکتے۔‘

[75]
وہ درد ایسا محسوس ہوتا تھا جیسے کسی نے میرے چہرے کی ایک جانب پوری قوت سے پیچ کس گھونپ دیا ہو۔ تکلیف اتنی شدید ہوتی تھی کہ 52 سالہ جروِن ٹملٹی نے کئی بار سوچا کہ شاید وہ زندہ نہ بچ پائیں۔
جرون بتاتے ہیں کہ اُن کے تین بچے اِس بات کے عادی ہو چکے تھے کہ اُن کے والد (جرون) کب کھانے کے دوران اچانک ڈائننگ ٹیبل سے اٹھ کھڑے ہوں، کیونکہ بعض أوقات ایک نوالہ بھی انھیں ناقابلِ برداشت اذیت میں مبتلا کر دیتا تھا۔
جرون اُس بیماری میں مبتلا تھے جسے برطانیہ کی تنظیم ’ٹریجمنل نیورالجیا ایسوسی ایشن‘ طب کی دنیا کی ’سب سے تکلیف دہ بیماری‘ قرار دیتی ہے۔
اس بیماری کا حملہ اُس وقت شدید تر ہوتا ہے جب چہرے پر موجود کوئی خون کی نالی کسی اعصاب (نروو) کو دبا دیتی ہے۔ اکثر اس بیماری کو دانت کے شدید درد کے طور پر غلط تشخیص کیا جاتا ہے۔ کبھی کبھار چہرے سے ٹکرانے والا محض ہوا کا تیز جھونکا بھی مریض کو اذیت ناک درد میں مبتلا کر سکتا ہے۔
نیشنل انسٹیٹیوٹ فار ہیلتھ اینڈ کیئر ایکسیلینس (نائس) کے مطابق دنیا بھر میں ہر سال تقریباً ایک لاکھ میں سے آٹھ افراد اس مرض ’ٹریجمنل نیورالجیا‘ کا شکار ہوتے ہیں۔
اس مرض میں مبتلا ایک خاتون نے بتایا کہ اِس کی تشخیص بھی ایک مشکل مرحلہ ہے اور کیسے انھیں اپنی اس بیماری کی درست تشخیص کے لیے سات سال کا اذیت ناک انتظار کرنا پڑا۔
اُن کے مطابق اگرچہ وہ بار بار ڈاکٹروں کو بتاتی رہیں کہ کیسے اُن کے چہرے میں اس نوعیت کا درد ہوتا ہے جیسے چہرے پر بجلی دوڑ گئی ہو، تاہم ہر بار ڈاکٹروں نے انھیں بتایا کہ اُن کو کوئی بیماری لاحق نہیں ہے۔
جروِن اس بیماری کی کیفیت کچھ یوں بیان کرتے ہیں: ’جبڑے میں تیز درد ہوتا تھا، جیسے بجلی کے جھٹکے لگ رہے ہوں۔ ایسا لگتا تھا جیسے کوئی میرے چہرے کے ایک طرف پیچ کس گھونپ رہا ہو، یہ واقعی خوفناک ہوتا تھا۔‘
End of سب سے زیادہ پڑھی جانے والی
ایک کامیاب کاروباری شخصیت ہونے کے باوجود سنہ2017  میں لاحق ہونے والی یہ بیماری جرون کی زندگی پر حاوی رہی اور ایک چیلنج بن کر رہ گئی۔
انھوں نے کہا کہ ’جب اس بیماری کا حملہ ہوتا تو میرے ذہن میں یہ خیال آتا تھا کہ شاید اب مجھے یہاں نہیں ہونا چاہیے، زندہ نہیں رہنا چاہیے۔‘
’مگر جو چیز مجھے آگے بڑھاتی رہی وہ یہ سوچ تھی کہ اگر میں نہ رہا تو میرے خاندان کا کیا بنے گا۔ لیکن دوسری جانب مجھے اس بیماری کا کوئی اختتام نظر نہیں آ رہا تھا۔ یہ ایک نہایت مایوس کُن وقت تھا۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
ٹریجمنل نیورالجیا نامی بیماری عام طور پر اُس وقت لاحق ہوتی ہے جب چہرے پر موجود ’ٹریجمنل نروو‘ دباؤ کا شکار ہو جاتی ہے۔ یہ نروو (اعصاب) چہرے، دانتوں اور منہ سے درد اور لمس کے احساسات دماغ تک پہنچاتی ہے۔
اس بیماری کا حملہ اس وقت ہوتا ہے جب کوئی خون کی نالی ٹریجمنل نروو کے کسی حصے پر دباؤ ڈالتی ہے۔
اس بیماری کے دورے محض چہرے کو ہلکا سے چھونے، منہ دھونے، کھانا کھانے یا دانت صاف کرنے سے بھی شروع ہو سکتے ہیں۔ حتیٰ کہ ایک ہلکی سی ہوا کا جھونکا بھی اس اذیت ناک درد کو جنم دے سکتا ہے۔
یہ دورے چند سیکنڈ سے لے کر دو منٹ تک جاری رہ سکتے ہیں اور شدید صورتوں میں دن میں سینکڑوں بار بھی پڑ سکتے ہیں۔
کھانے کے دوران شدید درد کے بعد، جروِن نے سنہ 2019  میں نیورو سرجری کروائی۔ یہ آپریشن جنرل اینستھیزیا دینے کے بعد کیا گیا، جس میں کھوپڑی چاک کر کے وہاں سے ہڈی کا ایک چھوٹا سا حصہ نکالا جاتا ہے تاکہ ٹریجمنل نروو پر دباؤ کم ہو سکے۔
اس سرجری میں سنگین پیچیدگیوں کا خطرہ موجود ہوتا ہے، جیسا کہ چہرے کا سُن ہو جانا، سماعت کا نقصان، فالج اور حتیٰ کہ موت بھی واقع ہو سکتی ہے۔
تاہم سرجری کا یہ طریقہ مریض کو سب سے طویل عرصے تک آرام فراہم کر سکتا ہے۔ بعض مطالعات کے مطابق، سرجری کے بعد 10 سے 20 سال کے اندر تقریباً 30 فیصد مریضوں میں درد دوبارہ لوٹ آتا ہے۔
لیکن جروِن کے لیے یہ سرجری کامیاب ثابت ہوئی اور انھوں نے حیرت انگیز صحتیابی حاصل کی۔
اگرچہ علاج نے اُن کا جسمانی درد ختم کر دیا، لیکن اُن کی ذہنی صحت پر اِس کے اثرات باقی رہے۔ سنہ2022  میں اُن کے ذہن میں پھر اس بیماری سے متعلق منفی خیالات آنے لگے اور ابتدا میں انھوں نے اپنی اس کیفیت کو گھر والوں سے بھی چھپائے رکھا۔
وہ بتاتے ہیں کہ ’یہ وہ لمحہ تھا جب میں خود کو بہت کمزور اور تنہا محسوس کر رہا تھا۔ خوش قسمتی سے میرے پاس دوست تھے جن سے بات کر سکتا تھا اور اس سے مدد ملی۔ اس سے پہلے میں نے کسی سے بات نہیں کی تھی۔ مگر پھر میں نے اُن کے سامنے اپنا دل کھول کر رکھ دیا اور اپنے جذبات کا اظہار کیا۔‘
یہ اُس وقت ہوا جب وہ اپنے پرانے دوستوں کے ساتھ ایک محفل میں موجود تھے اور اُسی لمحے انھوں نے اپنی کیفیت بیان کرنے کا فیصلہ کیا۔ اُن کے مطابق اس بات نے اُن کی زندگی بدل دی۔
اس کے بعد سے وہ صحت مند طرزِ زندگی، ورزش اور آؤٹ ڈور سرگرمیوں پر توجہ دینے لگے۔ انھوں نے لندن میراتھن مکمل کی اور مراکش جیسے ممالک میں ہائیکنگ بھی کی۔
لیکن سب سے بڑی تبدیلی اُن کے گھر کے قریب آئی، جب انھوں نے ہر صبح ’کچھ مشکل‘ کام سرانجام دینے کا معمول بنا لیا، خاص طور پر اپنے صحن میں برفیلے اور انتہائی ٹھنڈے پانی سے غسل۔
ان کا کہنا ہے کہ یہ درحقیقت خود پر قابو پانے کی مشق ہے، جو انھیں زندگی کا سامنا کرنے کے لیے تیار کر دیتی ہے۔
تاہم اسی بیماری میں مبتلا انیتا پریم اتنی خوش قسمت ثابت نہ ہوئیں۔
اگرچہ انھوں نے جروِن کی طرح ہی سرجری کروائی، لیکن یہ کامیاب نہ ہو سکی۔ وہ بائی لیٹرل ٹی این (Bilateral TN)  کی مریضہ ہیں، جو اس بیماری (ٹریجمنل نیورالجیا) کی نہایت نایاب شکل ہے اور اس میں چہرے کے دونوں طرف ایک ساتھ شدید اور اذیت ناک درد ہو سکتا ہے۔
انھوں نے بتایا کہ ’مجھے چہرے کا شدید درد ہوتا تھا۔ ایسا لگتا تھا جیسے بجلی کی طاقتور لہریں میرے چہرے سے گزر رہی ہوں۔‘
ابتدا میں انھوں نے سمجھا کہ شاید یہ دانت کا درد ہے اور اسی بنیاد پر انھوں نے اپنی عقل داڑھ نکلوا دی۔
ان سات برسوں کے دوران وہ بار بار ڈاکٹروں کے پاس گئیں لیکن ہمیشہ انھیں یہ بتایا گیا کہ انھیں کوئی بیماری نہیں ہے اور تشخیص نہ ہو سکی۔ انیتا کے مطابق یہ صورتحال دیکھتے ہوئے انھوں نے اس بارے میں بات کرنا ہی چھوڑ دی اور درد برداشت کرتی رہیں۔
آخرکار اُن کی تشخیص اُس وقت ہوئی جب ایک ڈیوٹی ڈاکٹر نے انھیں مزید چند ٹیسٹ کروانے کے لیے لیب بھیجا۔
انیتا اب بھی سردیوں میں باہر جانے میں مشکل محسوس کرتی ہیں کیونکہ ٹھنڈی ہوا کا جھونکا بھی شدید دورے کو جنم دے سکتا ہے۔
انیتا پریم اِس وقت ٹریجمنل نیورالجیا ایسوسی ایشن کی چیف ایگزیکٹیو ہیں۔ اُن کا ماننا ہے کہ ابتدائی تشخیص اور مریضوں کو سہولت فراہم کرنا نہایت اہم ہے، خاص طور پر جی پی کلینکس اور ڈینٹل سرجری میں۔
انھوں نے کہا کہ ویلز (برطانیہ) میں اس حوالے سے ایک کامیاب سسٹم موجود ہے، جس میں مختلف شعبوں کے ماہرین ہیں اور ماہرین کی یہ ٹیم اس بیماری کی تشخیص میں ’بہت اچھی‘ ہے۔
انیتا کے مطابق ’ایک بار جب مریضوں میں اس مرض کی تشخیص ہو جاتی ہے تو انھیں فوری طور پر بہترین علاج فراہم کیا جا سکتا ہے۔‘
تاہم ٹریجمنل نیورالجیا ایسوسی ایشن کا کہنا ہے کہ وہ ایسے مریضوں کو ترجیحی بنیادوں پر دیکھتے ہیں جن کی زندگی کو اس اذیت ناک درد نے پوری طرح اپنی گرفت میں لے لیا ہو۔
انیتا نے کہا ’انتہائی افسوسناک بات یہ ہے کہ ہم (اس کیفیت میں مبتلا) بہت سے لوگوں کو دیکھتے ہیں جو اپنی زندگی ختم کرنے کی بات کرتے ہیں، (اس کیفیت میں مبتلا) 33 فیصد افراد نے اس بارے (زندگی کا خاتمہ) میں سوچا ہے، لیکن 80 فیصد سے زیادہ نے کبھی کوئی مدد نہیں لی۔‘
انھوں نے مزید کہا کہ ’لوگ شدید درد میں مبتلا ہوتے ہیں لیکن درد اور اس کے اثرات کے بارے میں بات کرنے میں شرمندگی محسوس کرتے ہیں۔۔۔ تنہائی، اکیلا پن اور باہر نہ جا سکنا۔۔۔ کیونکہ یہ درد سانس تک روک دیتا ہے۔‘

[76]
بھارت کے دارالحکومت نئی دہلی کے چڑیا گھر میں منگل کو اس وقت سنسنی پھیل گئی جب ایک سفید شیر نے ایک نو عمر لڑکے کو ہلاک کر ڈالا۔
عینی شاہدین کے مطابق یہ لڑکا چڑیا گھر میں سفید شیر کے احاطے کے پاس اپنے موبائل فون سے سیلفی فوٹو لینے کی کوشش کر رہا تھا کہ اس دوران دیوار سے نیچےگرگیا۔
نئی دہلی کے چڑیا گھر میں جس جگہ شیر رکھے گئے ہیں وہاں تماشائیوں کو تین حفاظتی حصاروں کی دوری سے شیروں کو دیکھنا ہوتا ہے۔ جس حصار میں شیروں کو رکھا گیا ہے وہاں تماشائیوں اور شیروں کے درمیان ایک گہری گھائی بھی بنائی گئی ہے تاکہ شیر باہر نہ آ سکیں۔
عینی شاہدین کے مطابق 12 ویں جماعت کے طالب علم نے تصویر لینے کے لیے کم از کم دو حفاظتی باڑیں عبور کیں اور تصویر لیتے وقت وہ کھائی میں گر گیا۔
وہاں موجود کئی تماشائیوں نے اس خوفناک منظر کو موبائل کے ذریعے ریکارڈ کر لیا۔
ان مناطر سے پتہ چلتا ہے کہ شیر نے نو عمر لڑکے پر ابتدائی چند منٹ تک کوئی حملہ نہیں کیا اور وہ کچھ دوری پر لاتعلق بیٹھا رہا، لیکن لڑکےکو بچانے کے لیے تماشائیوں نے شور مچانا شروع کر دیا اور کچھ لوگوں نے شیر پر پتھراؤ کیا۔
پتھراؤ کے نتیجے میں شیر مشتعل ہو گیا اور اس نے لڑکے کوگردن سے دبوچ لیا اور چند ہی منٹوں میں اسے ہلاک کر دیا۔
شیر 12 منٹ تک اس لڑکے کو گردن سے دبوچ کر اپنے حصار میں دوڑتا رہا۔
End of سب سے زیادہ پڑھی جانے والی
چڑیا گھر کے محافظ تقریباً 20 منٹ بعد وہاں پہنچے۔
پولیس اس واقعے کی تفتیش کر رہی ہے۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[77]
اقوام متحدہ کی سلامتی کونسل نے شام اور عراق میں غیر ملکی جہادیوں کی آمد روکنے کے لیے ایک قرارداد منظور کی ہے، جبکہ شام میں دولتِ اسلامیہ پر مزید فضائی حملے کیے گئے ہیں۔
اقوام متحدہ کی سلامتی کونسل کے اجلاس کی صدارت امریکی صدر براک اوباما نے کی اور اس میں عراق اور شام میں غیر ملکی جہادیوں کی آمد کو روکنے کے لیے متفقہ طور پر قرارداد منظور کی گئی۔
صدر اوباما نے اس موقعے پر کہا کہ قرارداد کے پابند ممالک جہادیوں کی بھرتی اور ان کی مالی مدد روکیں گے۔
برطانوی وزیراعظم ڈیوڈ کیمرون نے اجلاس سے خطاب کرتے ہوئے کہا کہ شدت پسندی کے زہر آلود نظریے کو جڑ سے اکھاڑنا ہو گا۔
انھوں نے کہا کہ یہ واضح ہوتا جا رہا ہے کہ جہادی ان مبلغین سے متاثر ہوتے ہیں جن کے تصورِ دنیا کو تشدد کا جواز بنایا جاتا ہے۔
امریکی صدر اوباما نے عالمی برادری پر زور دیا کہ وہ شدت پسند تنظیم دولتِ اسلامیہ کو ختم کرنے میں مدد کرے۔
اس سے پہلے صدر اوباما نے اقوام متحدہ کی جنرل اسمبلی کے اجلاس سے خطاب کرتے ہوئے دولتِ اسلامیہ کو ’موت کا نیٹ ورک‘ قرار دیا تھا۔
صدر اوباما نے کہا کہ برائی کی اس قسم سے کوئی مذاکرات نہیں ہو سکتے، جبکہ 40 سے زائد ممالک نے دولتِ اسلامیہ کے خلاف اتحاد میں شامل ہونے کی پیشکش کی۔
End of سب سے زیادہ پڑھی جانے والی
انھوں نے کہا: ’اس قسم کے قاتل صرف ایک زبان سمجھتے ہیں اور وہ طاقت کی زبان ہے۔ امریکہ ایک وسیع اتحاد کے ساتھ مل کر موت کے اس نیٹ ورک کو ختم کرے گا۔‘
صدر اوباما نے مزید کہا کہ ’ان کوششوں میں ہم اکیلے قدم نہیں اٹھائیں گے اور نہ ہی ہمارا غیر ملکی سرزمین پر فوجی بھیجنے کا ارادہ ہے۔ اس کی بجائے ہم عراقی اور شامی برادریوں کی حمایت کریں گے تاکہ وہ اپنے علاقے واپس لے سکیں اور ہم اپنی عسکری طاقت کو فضائی کارروائیوں کی صورت میں استعمال کریں گے تاکہ دولت اسلامیہ کا خاتمہ کیا جا سکے۔
’ہم ان دہشت گردوں کے خلاف زمین پر لڑنے والی فورسز کی تربیت کریں گے اور انھیں مسلح کریں گے۔ ہم ان کو مالی وسائل کی فراہمی روکنے کے لیے کام کریں گے اور خطے میں جنگجوؤں کی آمد و رفت کو روکیں گے۔ پہلے ہی 40 ممالک نے ان کوششوں میں شامل ہونے کی پیشکش کی ہے اور آج میں دنیا سے کہتا ہوں کہ ان کوششوں میں شامل ہو۔‘
صدر اوباما نے مسلم دنیا پر زور دیا کہ وہ القاعدہ اور دولتِ اسلامیہ کے نظریے کو مسترد کریں۔
دوسری جانب امریکی فوج کی سینٹرل کمانڈ کے مطابق عراق اور شام میں دولتِ اسلامیہ پر فضائی حملے جاری ہیں۔
امریکی محکمۂ دفاع پینٹاگون کے مطابق سعودی عرب اور متحدہ عرب امارات کی مدد سے جنگی جہازوں نے شام میں دولتِ اسلامیہ کے ٹھکانوں پر حملے کیے ہیں۔ ان حملوں میں تیل صاف کرنے والے 12 چھوٹے کارخانوں اور ایک گاڑی کو نشانہ بنایا گیا ہے۔

[78]
بھارت میں حزب اختلاف کی جماعت کانگریس نے چینی صدر کے دورے کے دوران تقسیم کیے گئے ایک مبینہ نقشے میں اروناچل پردیش اور جموں کشمیر کو متنازع علاقے دیکھانے پر حکومت سے احتجاج کیا ہے۔
یہ نقشہ مبینہ طور پر ریاست گجرات کی حکومت نے گذشتہ ہفتے چین کے صدر شی جی پنگ اور وزیر اعظم مودی کی موجودگی میں احمد آباد میں ایک معاہدے پر دستخط کے وقت تقسیم کیا تھا۔
واضح رہے کہ چین کے صدر شی جی پنگ کے بھارت کے دورے کے دوران بھی چینی فوجی بھارت کی سرحد پر متنازع علاقے لداخ کی سرحد میں داخل ہوئی تھی۔
ابھی تک حکومت کی جانب سے اس مبینہ نقشے کے بارے میں کوئی ردعمل سامنے نہیں آیا ہے۔
کانگریس کے جنرل سیکریٹری اجے ماکن نے ٹوئٹر پر ایک بیان میں کہا ہے کہ’اب سوال یہ اٹھتا ہے کہ کیا معاہدے میں بھی یہی نقشہ ہے جس میں اروناچل پردیش کو متنازع علاقہ دکھایا گیا ہے۔‘
انھوں نے مزید کہا کہ نریندر مودی نے اروناچل پردیش میں اپنے انتخابی مہم کے دوران وعدہ کیا تھا کہ وہ بھارت کو جھکنے نہیں دیں گے، بھارت کی ایک انچ زمین بھی نہیں دیں گے۔
’اس نقشے میں اروناچل پردیش کو متنازع علاقہ دکھایا گیا ہے اور وزیر اعظم کو اس خوفناک غلطی کے لیے معافی مانگنی چاہیے۔‘
جے ماکن نے ٹوئٹر پر اس نقشے کی تصویر ٹویٹ کی ہے اور اس کے ساتھ لکھا کہ’ کیا مودی حکومت نے اروناچل پردیش چین کو دے دیا ہے؟‘
End of سب سے زیادہ پڑھی جانے والی
جبکہ کانگریس کے ترجمان ابھیشیک منو سنگھوی نے کہا کہ اس معاملے پر وزیراعظم کو باقاعدہ بیان دینا چاہیے اور معافی مانگنی چاہیے۔
مقامی ذرائع ابلاغ کے کانگریس کے ترجمان نے میڈیا سے بات کرتے ہوئے کہا کہ یہ معاملہ اس وجہ سے بھی سنجیدہ ہے کیونکہ یہ سب وزیراعطم کی موجودگی میں ہوا۔
خیال رہے کہ چین اور بھارت کی تقریباً چار ہزار کلومیٹر لمبی سرحد کا واضح طور پر تعین نہیں ہوا ہے اور سرحدی تنازعات نے ان1962 میں جنگ کی شکل بھی اختیار کر لی تھی۔
اصل تنازع اروناچل پردیش اور کشمیر کے بعض علاقوں پر ہے۔ چین کا موقف ہے کہ اروناچل پردیش پر ہندوستان نے قبضہ کر رکھا ہے۔اس کے علاوہ کشمیر پر بھارت اور پاکستان کا تنازع ہے۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[79]
پاکستان کے صوبہ پنجاب کے شہر راولپنڈی کی اڈیالہ جیل میں جیل پولیس کے ایک اہلکار نے جیل میں سزائے موت کے پاکستانی نژاد برطانوی مجرم کو گولیاں مار کر زخمی کر دیا۔
مقامی پولیس کے مطابق زخمی مجرم راجہ اصغر علی کو راولپنڈی کی ایک عدالت نے توہین مذہب کے مقدمے میں موت کی سزا سنائی تھی۔
تھانہ صدر بیرونی کے ایک اہلکار نے بی بی سی کو بتایا کہ ابتدائی معلومات کے مطابق اصغر علی جیل میں اپنی بیرک میں موجود تھے کہ جیل کی ایلیٹ فورس کے اہلکار ملزم یوسف نے وہاں جا کر ان پر فائرنگ کر دی۔
اہلکار کے مطابق فائرنگ کی آواز سن کر سکیورٹی پر تعینات دیگر اہلکار جائے وقوعہ پر پہنچے اور ملزم پر قابو پا لیا اور اس سے اسلحہ لے لیا۔
راجہ اصغر کو زخمی حالت میں جیل کے ہسپتال میں منتقل کر دیا گیا ہے جہاں اُن کی حالت خطرے سے باہر بیان کی جاتی ہے۔
جیل کی انتظامیہ کے مطابق ملزم یوسف ایلیٹ فورس کے اُن اہلکاروں میں شامل ہیں جنھیں جیل کے اندر کسی ناخوشگوار واقعے سے نمٹنے کے لیے تعینات کیا گیا تھا۔
ادھر مقامی پولیس کا کہنا ہے کہ اُنھیں اس بارے میں جیل کی انتظامیہ نے کوئی اطلاع نہیں دی تھی کہ ایلیٹ فورس کے کتنے اہلکاروں کو جیل کے اندر حفاظتی نقطۂ نظر سے تعینات کیا گیا ہے۔
مقامی پولیس کے مطابق راجہ اصغر کو راولپنڈی کی ایک مقامی عدالت نے توہین مذہب کے ایک مقدمے میں موت کی سزا سُنائی تھی تاہم مجرم نے اس عدالتی فیصلے کو لاہور ہائی کورٹ راولپنڈی بینچ میں چیلنج کر رکھا ہے۔
End of سب سے زیادہ پڑھی جانے والی
پولیس اہلکار کے مطابق وقوعہ کے روز ملزم یوسف کی ڈیوٹی نہیں تھی اور وہ ایک منصوبے کے تحت سرکاری پستول اور خنجر لے کر جیل کے اندر داخل ہوا اور راجہ اصغر پر فائرنگ کر دی۔
پولیس نے ملزم کو گرفتار کرکے متعلقہ تھانے کی بجائے سول لائن پولیس سٹیشن میں منتقل کر دیا ہے اور تحقیقات کے لیے ٹیم تشکیل دے دی گئی ہے۔
مقامی پولیس کے مطابق اس کے علاوہ اس معاملے کی بھی چھان بین کی جارہی ہے کہ ملزم نے یہ اقدام کسی کے کہنے پر کیا ہے یا اس کا ذاتی فعل ہے۔
اڈیالہ جیل کے سپرنٹینڈنٹ مشتاق اعوان کا کہنا تھا کہ اب تک کی ابتدائی تحقیقات کے مطابق ملزم جیل کی ایلیٹ فورس کے اہلکار محمد یوسف کی مجرم راجہ اصغر سے بظاہر کوئی ذاتی رنجش نہیں تھی اور اس ضمن میں تمام باتیں تفتیش میں آ جائیں گی۔
یاد رہے کہ سابق گورنر پنجاب سلمان تاثیر کے قتل میں موت کی سزا پانے والے پنجاب پولیس کے اہلکار ممتاز قادری بھی اڈیالہ جیل ہی میں قید ہیں۔
سلمان تاثیر کو تین سال قبل اُن کی سکیورٹی پر تعینات پولیس اہلکار نے اسلام آباد میں اس وقت گولی مار کر ہلاک کر دیا تھا جب وہ وقوعہ سے چند روز پہلے شیخوپورہ جیل میں توہینِ مذہب میں موت کی سزا پانے والی عیسائی خاتون آسیہ بی بی سے ملاقات کر کے آئے تھے۔

[80]
،تصویر کا ذریعہBBC World Service
پاکستان کی خواتین کرکٹ ٹیم نے جنوبی کوریا کے شہری انچین میں ہونے والے ایشیئن گیمز کے سیمی فائنل میں چین کو نو وکٹوں سے ہرا کر ٹی ٹوٹوئنٹی کے فائنل میں پہنچ گئی ہے۔
پاکستانی ٹیم کا فائنل میں مقابلہ بنگلہ دیش اور سری لنکا کے درمیان کھیلے جانے والے سیمی فائنل کے فاتح سے ہوگا۔
چین نے پہلے بیٹنگ کرتے ہوئے 19 اوورز میں دس وکٹوں کے نقصان پر 37 رنز بنائے۔
چین کی طرف سے ژانگ می 41 گیندوں پر 14 رنز کے ساتھ نمایا بلے باز رہیں جبکہ باقی تمام بلے باز دس سے کم سکور پر آؤٹ ہوئیں۔
پاکستانی باؤلر ندا ڈار نے عمدہ کارکردگی کا مظاہرہ کرتے ہوئے سات رنز کے عوض چار وکٹیں حاصل کیں۔ انھوں نے تین اووز کیے جن میں ایک میڈن رہا۔
بسما معروف نے 2 جبکہ ثنا میر اور اسماویہ اقبال نے ایک ایک وکٹ حاصل کی۔
پاکستان کی جانب سے اعلیٰ کارکردگی کا مظاہرہ کرتے ہوئے جویریا خان نے 21 اور بسما معروف نے 13 رنز بنائے اور وہ دونوں ناٹ آؤٹ رہیں۔ پاکستان کی آؤٹ ہونے والی واحد کھلاڑی مرینہ اقبال تھیں جو ژو ہیجی کی گند پر ایل بی ڈبلیوں ہو گئیں۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[81]
خاندانی اختلافات، شادی کے لباس پر اعتراض اور بیوی کی مبینہ توہین پر والدین سے ناراضی۔۔۔
یہ کسی پاکستانی یا انڈین ڈرامے کی کہانی نہیں بلکہ فٹبال کے مشہور کھلاڑی اور انگلینڈ کے سابق کپتان سر ڈیوڈ بیکہم اور وکٹوریہ بیکہم کے بیٹے بروکلن کے الزامات ہیں، جو انھوں نے اپنے والدین پر عائد کیے ہیں۔
پیر کی رات بروکلن بیکہم نے انسٹاگرام پر چھ صفحات پر مشتمل ایک طویل پوسٹ شیئر کی جس میں انھوں نے اپنے والدین، سر ڈیوڈ بیکہم اور لیڈی وکٹوریہ بیکہم کے خلاف اپنے دل کی بھڑاس نکالی اور تفصیل سے اپنی شکایات بیان کیں۔
اور یہ وہ لمحہ تھا جب بیکہم خاندان کے اندرونی اختلافات آخرکار سب کے سامنے آ گئے۔
اس پوسٹ میں کئی الزامات لگائے گئے، جن میں زیادہ تر کا تعلق بروکلن کی نکولا پیلٹز سے شادی سے ہے۔۔۔ کہیں شادی کے لباس کا تنازع، تو کہیں یہ دعویٰ کہ وکٹوریہ بیکہم نے ان کی بیوی کو شادی کے بعد پہلا ڈانس نہیں کرنے دیا اور ساری توجہ اپنی جانب مرکوز کروا لی۔
ظاہر ہے کہ یہ کہانی کا صرف ایک رُخ ہے۔
بیکہم خاندان کی جانب سے اب تک کوئی ردِعمل سامنے نہیں آیا اور ایسے معاملات میں ہمیشہ کی طرح یادداشتیں اور بیانیے مختلف ہو سکتے ہیں۔
لیکن اس کے باوجود انٹرنیٹ پر ہلچل مچ گئی ہے۔ مداح ہر دعوے کو باریکی سے کھنگال رہے ہیں اور یہ جاننے کی کوشش کر رہے ہیں کہ سچ کیا ہے اور مبالغہ کہاں ہے۔
End of سب سے زیادہ پڑھی جانے والی
ہم نے اس پوسٹ میں لگائے گئے اہم الزامات کو الگ الگ کر کے دیکھا ہے، اب تک سامنے آنے والی معلومات کا جائزہ لیا ہے اور یہ بھی کہ آگے مزید کیا سامنے آ سکتا ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
بروکلن بیکہم کی جانب سے لگائے گئے سب سے زیادہ چونکا دینے والے الزامات میں سے ایک یہ ہے کہ ان کی شادی کے موقع پر وکٹوریہ بیکہم نے پہلے ڈانس کے لمحے میں مداخلت کی۔
بروکلن کے مطابق یہ ڈانس کئی ہفتے پہلے سے طے شدہ تھا اور ایک رومانوی گانے پر ہونا تھا۔
وہ لکھتے ہیں: ’ہماری شادی میں موجود 500 مہمانوں کے سامنے مارک انتھونی نے مجھے سٹیج پر بلایا۔ شیڈول کے مطابق اس وقت میں نے اپنی بیوی کے ساتھ رومانوی ڈانس کرنا تھا، لیکن وہاں میری والدہ میرے ساتھ ڈانس کے لیے موجود تھیں۔‘
’انھوں نے سب کے سامنے میرے ساتھ نامناسب انداز میں ڈانس کیا۔ میں نے اپنی پوری زندگی میں کبھی خود کو اتنا غیر آرام دہ اور ذلیل محسوس نہیں کیا۔‘
پیر کی رات اس پوسٹ کے بعد سوشل میڈیا پر وکٹوریہ بیکہم کے مبینہ شادی والے ڈانس کے حوالے سے میمز اور فرضی تصاویر کی بھرمار ہو گئی ہے۔
یہ سب ظاہر ہے کہ من گھڑت ہیں لیکن سوشل میڈیا صارفین اُن لوگوں سے مطالبہ کر رہے ہیں جو شادی میں موجود تھے کہ وہ ’ویڈیوز سامنے لائیں‘۔
اگر یہ فرض کر لیا جائے کہ شادی میں موبائل فون پر پابندی نہیں تھی تو وہاں موجود 500 افراد میں سے کوئی نہ کوئی بروکلن کے دعوے کی تصدیق یا تردید کر سکتا ہے۔
البتہ ہمارے پاس برطانوی میگزین ووگ کی ایک رپورٹ موجود ہے، جن کی ٹیم بھی اس شادی میں شریک تھی۔
ان کے مطابق: ’رات 11 بجے گول سٹیج 180 ڈگری گھوما اور مارک انتھونی ایک لائیو پرفارمنس کے لیے سامنے آئے، جس کا آغاز گانے ’آئی نیڈ ٹو نو‘ سے ہوا۔‘
’بروکلن نے اپنی والدہ کو سٹیج پر ڈانس کے لیے بلایا، جس کے بعد ڈیوڈ بیکہم اور ان کی 10 سالہ بیٹی ہارپر بھی ان کے ساتھ شامل ہو گئے۔‘
بی بی سی نیوز نے اس معاملے پر مارک انتھونی سے بھی مؤقف لینے کے لیے رابطہ کیا ہے، جو گلوکار ہونے کے ساتھ بیکہم خاندان کے قریبی دوست بھی ہیں۔
سوشل میڈیا پر کئی مداحوں نے اس بات پر بھی حیرت کا اظہار کیا ہے کہ وکٹوریہ کے بروکلن کے ساتھ ’نامناسب انداز‘ میں ڈانس کرنے کا دعویٰ آخر کیا معنی رکھتا ہے۔
البتہ جو بات واضح ہے وہ یہ کہ بروکلن کے مطابق یہ واقعہ ان کے لیے اتنا تکلیف دہ اور صدمہ خیز تھا کہ جوڑے نے سب کچھ نئے سرے سے شروع کرنے کا فیصلہ کیا۔
وہ کہتے ہیں: ’ہم نے اپنے شادی کے وعدے دوبارہ اس لیے دہرائے تاکہ ہم اپنی شادی کے دن کی ایسی نئی یادیں بنا سکیں جو خوشی اور مسرت سے جڑی ہوں، نہ کہ بے چینی اور شرمندگی سے۔‘
پوسٹ کے ایک اور حصے میں بروکلن نے اپنے والدین پر الزام لگایا کہ وہ ان کی شادی کو سبوتاژ کرنے کی کوشش کر رہے تھے۔
ان کا دعویٰ ہے کہ ان کی فیشن ڈیزائنر والدہ نے ’عین وقت پر نکولا کے لیے لباس تیار کرنے کا منصوبہ منسوخ کر دیا‘ حالانکہ نکولا اس ڈیزائن کو پہننے کے لیے بے حد پُرجوش تھیں۔ بروکلن کے مطابق اس فیصلے کی وجہ سے نکولا کو ہنگامی طور پر ایک نیا شادی کا لباس تلاش کرنا پڑا۔
تاہم اُس وقت سامنے آنے والی رپورٹس میں کہا گیا تھا کہ 31 سالہ نکولا نے لیڈی بیکہم کے کسی ڈیزائن کو پہننے سے انکار کر دیا تھا۔ بعد ازاں نکولا نے ٹائمز کو بتایا کہ لباس کے حوالے سے چند پیغامات کے تبادلے کے بعد ان کی ہونے والی ساس نے خود یہ محسوس کیا کہ ان کا ایٹیلیئر (فیشن ڈیزائنر کی ورکشاپ) مقررہ وقت تک لباس مکمل نہیں کر پائے گا۔ اس موقع پر نکولا نے سختی سے ان خبروں کی تردید بھی کی تھی کہ خاندان کے درمیان کسی قسم کا جھگڑا یا کشیدگی ہے۔
بالآخر نکولا نے بروکلن سے شادی کے لیے ویلنٹینو کاؤچر کا لباس پہنا۔
یہاں بھی برطانوی میگزین ووگ کی ایک رپورٹ کچھ اضافی وضاحت فراہم کرتی ہے کہ یہ لباس کیسے منتخب ہوا۔
مئی 2022 میں شائع ہونے والا ووگ کا ایک الگ مضمون اس لباس پر تفصیل سے روشنی ڈالتا ہے اور بتاتا ہے کہ اس پر کئی مہینوں سے کام ہو رہا تھا۔
مضمون کے مطابق نکولا اور ان کی والدہ نے ’تقریباً ایک سال پر محیط ڈیزائن کے عمل‘ کے دوران فٹنگز کے لیے روم میں ویلنٹینو کے ایٹیلیئر کے کئی دورے کیے۔ اس میں نکولا کا حوالہ بھی شامل ہے کہ ویلنٹینو کا انتخاب صرف ایک لباس نہیں تھا۔ ان کے الفاظ میں، ’یہ اپنے آپ میں ایک کہانی تھی۔‘
انٹرٹینمنٹ رپورٹر جوڈی میکالم کا کہنا ہے کہ لباس کا معاملہ ہی وہ ’مرکزی نکتہ‘ ہے جس نے مبینہ طور پر اس خاندانی اختلاف کو جنم دیا۔
وہ کہتی ہیں: ’کیا نکولا نے وکٹوریہ کا لباس پہننے سے انکار کیا؟ یا پھر جیسا کہ بروکلن دعویٰ کرتے ہیں، کیا ان کی والدہ نے عین آخری لمحے میں لباس تیار کرنے سے انکار کر دیا، جس کے باعث نکولا کو جلدی میں دوسرے لباس کا بندوبست کرنا پڑا؟‘
’یہ دعوؤں اور جوابی دعوؤں کا معاملہ ہے۔۔۔ اور یہ جاننا بہت مشکل ہے کہ اصل میں ہوا کیا تھا۔‘
سیلیبریٹی بحران سے نمٹنے کی ماہر پی آر کنسلٹنٹ لارن بیچنگ کا کہنا ہے کہ اپنے بیان میں، خاص طور پر شادی کے لباس سے متعلق، انتہائی تفصیل میں جانے سے بروکلن نے خود کو ’فیکٹ چیکنگ کے لیے پیش کر دیا ہے‘۔
ان کے مطابق: ’دلچسپ بات یہ ہے کہ اس تضاد کو دو بالکل مختلف طریقوں سے دیکھا جا سکتا ہے۔‘
’اگر آپ بروکلن کے مؤقف کے حامی ہیں تو ووگ کا انٹرویو اس بات کی علامت لگتا ہے کہ وہ اور نکولا اُس وقت خاندان کو بچانے اور معاملات کو عوامی سطح پر پرسکون رکھنے کی کوشش کر رہے تھے۔‘
’لیکن اگر آپ ان پر شک کرتے ہیں تو ایسا محسوس ہوتا ہے کہ وہ اب واقعات کو نئے سرے سے بیان کر رہے ہیں۔‘
بروکلن نے یہ بھی الزام لگایا کہ شادی سے چند ہفتے قبل ان کے والدین نے ان پر بار بار دباؤ ڈالا اور رشوت دینے کی کوشش کی تاکہ وہ اپنے نام کے حقوق سے دستبردار ہو جائیں۔
یہ واضح نہیں کہ وہ کس قسم کے حقوق کا حوالہ دے رہے ہیں۔
بروکلن کے مطابق، انھوں نے ایسا کرنے سے گریز کیا، جس کا اثر انھیں ملنے والے پیسوں پر پڑا اور اس کے بعد والدین کا رویہ ان کے ساتھ تبدیل ہو گیا۔
انٹرٹینمنٹ رپورٹر جوڈی میکالم کہتی ہیں: ’یہ واقعی حیران کن بات ہے۔‘
’جب والدین اس کا جواب دیں گے، جو شاید محتاط طریقے سے دیں۔۔۔ تب بھی کیا یہ قانونی مسئلہ نہیں بن جاتا؟‘
کیونکہ ان پر الزام ہے کہ انھوں نے رشوت دینے کی کوشش کی اور یہ بالکل غیر معمولی بات ہے۔‘
بروکلن نے ایک اور واقعے کا ذکر بھی کیا جو خاندانی اختلافات کو بڑھا چکا تھا: ’گذشتہ مئی میں لندن میں سر ڈیوڈ کی 50ویں سالگرہ کی تقریب میں وہ اور ان کی بیوی شرکت نہ کر سکے۔‘
اپنی پوسٹ میں انھوں نے لکھا کہ وہ اور نکولا برطانیہ میں سر ڈیوڈ کی سالگرہ کے لیے آئے تھے لیکن ’ہوٹل کے کمرے میں ایک ہفتے تک انتظار کرنے کے باوجود انھیں ملاقات کا موقع نہیں دیا گیا جبکہ وہ والد کے ساتھ وقت گزارنے کی کوشش کر رہے تھے۔‘
بروکلن کے مطابق ’انھوں نے ہماری تمام کوششیں مسترد کر دی تھیں، سوائے اس کے کہ یہ ملاقات سالگرہ کی بڑی سی پارٹی میں ہو جس میں سو مہمان اور ہر کونے میں کیمرے ہوں۔‘
انھوں نے کہا کہ ان کے والد نے آخرکار ملاقات کی اجازت دی لیکن شرط یہ رکھی کہ نکولا موجود نہ ہوں، جسے بروکلن نے ’تھپڑ مارنے کے مترادف‘ قرار دیا۔ اس کے بعد خاندان نے بعد میں ’لاس اینجلس کے دورے میں بھی ملاقات سے انکار کر دیا۔‘
اب تک بیکہم خاندان کی جانب سے اس معاملے پر کوئی تبصرہ سامنے نہیں آیا۔
تاہم اس وقت بی بی سی کے ایک ذرائع کے مطابق، 26 سالہ بروکلن نے پارٹی میں نہ جانے کا انتخاب کیا کیونکہ ان کے چھوٹے بھائی رومیو وہاں ایک ایسی خاتون کے ساتھ شرکت کر رہے تھے جس کے ساتھ بروکلن کا پہلے تعلق رہا تھا۔
بروکلن نے پوسٹ میں یہ بھی الزام لگایا کہ ان کی والدہ نے ’ان کے ماضی کی خواتین کو ہمارے زندگی میں بار بار مدعو کیا۔۔۔ اور انھوں نے ایسا واضح طور پر ہمیں غیر آرام دہ محسوس کروانے کے لیے کیا۔‘
ان کے اور نکولا کے والدین کے ساتھ اختلافات کی ایک اور مثال بھی پوسٹ میں دی گئی ہے، جب وکٹوریہ نے مبینہ طور پر ’لاس اینجلس کی آگ میں بے گھر کتوں کے لیے خیراتی کام میں مدد کرنے سے انکار کیا۔‘
بروکلن نے لکھا: ’ہم سالوں سے ہر فیشن شو، ہر پارٹی اور ہر پریس ایونٹ میں خود کو پیش کرتے رہے تاکہ ’ہماری بہترین فیملی‘ نظر آئے۔‘
’لیکن جب میری بیوی نے میری والدہ سے مدد مانگی تاکہ لاس اینجلس کی آگ میں بے گھر ہونے والے کتوں کی مدد کی جا سکے، تو میری والدہ نے انکار کر دیا۔‘
نکولا طویل عرصے سے کتوں کے بچاؤ کی سرگرمیوں کی حمایتی رہی ہیں اور جنوری 2025 میں انھوں نے لاس اینجلس کی جنگلاتی آگ میں بے گھر ہونے والے کتوں کی مدد کی۔ اس آگ میں 440 سے زیادہ افراد ہلاک ہوئے اور ہزاروں مکانات شدید نقصان کا شکار ہوئے۔
نکولا پہلے بھی اپنے فالوورز کو جانور اپنانے یا وقتی طور پر پالنے کی ترغیب دیتی رہی ہیں، اور انھیں 2022 میں جانوروں کے حقوق کے لیے ’پیٹا ایوارڈ‘ بھی ملا تھا۔ نکولا اور بروکلن کے اپنے کتے ’نالہ‘ کی وفات جولائی 2024 میں ہوئی تھی۔
بیکہم کے سب سے بڑے بیٹے کی جانب سے لگائے گئے سب سے شدید الزامات میں سے ایک یہ ہے کہ بیکہم خاندان کی خوبصورت اور محتاط طور پر تیار کی گئی تصویر کے پیچھے غیر حقیقی تعلقات چھپے ہیں۔
وہ کہتے ہیں کہ ان کا خاندان ’سب سے زیادہ عوامی تشہیر اور اشتہارات کو اہمیت دیتا ہے۔‘
انھوں نے لکھا ’بیکہم برانڈ سب سے پہلے آتا ہے‘ اور مزید کہا کہ ’خاندانی ’محبت‘ اس بات سے طے ہوتی ہے کہ آپ سوشل میڈیا پر کتنا پوسٹ کرتے ہیں۔‘
بروکلن نے بتایا: ’میری زیادہ تر زندگی میں میرے والدین نے مجھے کنٹرول کیا۔ میں بے چینی کے احساس کے ساتھ بڑا ہوا۔ زندگی میں پہلی بار، جب میں اپنے خاندان سے الگ ہوا تو یہ بے چینی ختم ہو گئی۔‘
رپورٹر جوڈی میکالم کے مطابق، یہ سوال اٹھتا ہے کہ بروکلن اور باقی بیکہم بچوں کی زندگی کیسی رہی ہو گی۔
’یہ پہلا موقع ہے کہ ہم اصل تصویر کے پیچھے جھانک رہے ہیں۔ یہ کوئی خوبصورت میڈیا کیمپین کے ذریعے دیا گیا بیان نہیں ہے۔‘
یہ حقیقت میں بروکلن کی اپنی انسٹاگرام سٹوری ہے اور شاید اسی لیے یہ اتنا بڑا معاملہ بن گیا کیونکہ یہ وہ اپنی زبان میں اپنے سوشل میڈیا پر کہہ رہے ہیں۔ وہ اپنی کہانی خود کنٹرول کر رہے ہیں اور اپنے والدین پر الزام لگا رہے ہیں کہ وہ بہت محتاط انداز میں تیار کیے گئے پوسٹس کے ذریعے اپنا بیانیہ کنٹرول کرتے رہے ہیں۔‘
جب برطانیہ میں شہرت اور عوامی پروفائل کی بات آتی ہے تو بیکہم خاندان شاید ’شاہی خاندان‘ کے بعد سب سے زیادہ مشہور ہے۔
بروکلن نے حالیہ برسوں میں خود کی پہچان بنانے کی کوشش کی، فوٹوگرافی اور کھانا پکانے میں ہاتھ آزمایا۔۔۔ ان کے خاندانی اختلافات کے حوالے سے کئی کہانیاں اور افواہیں گردش کرتی رہیں۔ مگر اب یہ سب عوام کے سامنے آ گئی ہیں۔
اور واضح ہے کہ یہ معاملہ بس وضاحت کرنے یا تعلقات درست کرنے کی کوشش نہیں بلکہ ایک گہری خاندانی کشیدگی کی نشاندہی ہے۔
رپورٹر جوڈی میکالم کے مطابق، شہرت کے پیچھے حقیقی زندگی کیسی ہوتی ہے، یہ اس کے بارے میں اندورنی معلومات ہیں جس کی وجہ سے لوگ اس جھگڑے میں اتنے دلچسپی لے رہے ہیں۔
’کسی بھی قسم کا موازنہ خوشیوں کا قاتل ہے۔ ہم خود کا ان سلطنت نما خاندانوں اور انتہائی مشہور شخصیات سے موازنہ کرتے ہیں۔۔۔ جبکہ حقیقت یہ ہے کہ ہم نہیں جانتے کہ بند دروازوں کے پیچھے کیا ہو رہا ہے۔‘
’مجھے لگتا ہے یہ اسی لیے اتنا دھماکہ خیز ہے کیونکہ پہلی بار بروکلن نے خود حقیقت سامنے رکھی اور کہا، ’جو آپ سوچ رہے ہیں ویسا کچھ نہیں ہے۔‘‘
’یہ خوبصورت اور مکمل خاندان صرف دکھاوا ہے، ہم اصل میں ویسے نہیں ہیں جو آپ سمجھتے ہیں۔‘
’اسی وجہ سے یہ لوگوں پر اثر کرے گا، کیونکہ ان کے صرف مشہور ہونے کی بنا پر آپ کبھی نہیں جان سکتے کہ دراصل بند دروازوں کے پیچھے کیا ہو رہا ہے۔‘

[82]
سعودی عرب نے خاموشی کے ساتھ کچھ امیر غیر سعودی باشندوں کو شراب خریدنے کی اجازت دے دی ہے۔ مبصرین کا خیال ہے کہ پابندیوں میں نرمی کو مستقبل میں سیاحوں تک بڑھایا جائے گا۔
کئی دہائیوں سے ریاض کا سفارت کاروں کے لیے مخصوص علاقہ باقی شہر سے الگ تھلگ لگتا ہے۔ یہ علاقہ پرتعیش رہائش گاہوں، سایہ دار راستوں اور سبز جگہوں سے آراستہ ہے، جہاں ہر جانب شان و شوکت اور امارت جھلکتی ہے۔
یہ علاقہ چائے خانوں اور کافی شاپس پر مبنی ثقافت کی بھی علامت ہے، یہ علاقہ سعودی اور غیر ملکی دونوں کے لیے کشش رکھتا ہے۔
اب اسی علاقے میں ایک غیر معمولی رہائشی کمپلیکس کے مرکز میں ایک چھوٹا سے سٹور سعودی عرب کی انتہائی حساس پالیسی تبدیلیوں میں سے ایک کو جانچنے کے لیے پوشیدہ جگہ بن گیا ہے۔ یہاں امیر غیر مسلموں کو شراب کی محدود فروخت کی جاتی ہے۔
مسلمانوں کے دو مقدس ترین مقامات کی سرزمین سعودی عرب نے سنہ 1952 میں شراب کی فروخت پر پابندی لگا دی تھی۔ لیکن اپنی بین الاقوامی تصویر کو نیا رنگ دینے کے لیے سعودی عرب نے حالیہ عرصے میں سماجی اور اقتصادی اصلاحات کا ایک نیا سلسلہ شروع کیا ہے، تاکہ خود کو ایک معتدل معاشرے کے طور پر پیش کیا جا سکے، جہاں سرمایہ کاری کے بھی مواقع ہوں۔
حالیہ برسوں میں خواتین کو آزادی دی گئی ہے اور سنہ 2018 میں اُنھیں گاڑی چلانے کی اجازت بھی دی گئی تھی، سعودی عرب میں میوزک فیسٹیول، کامیڈی شوز اور فیشن شوز کا انعقاد بھی کیا جا رہا ہے۔
لیکن شراب کی قانونی طور پر فروخت کی اجازت شاید حکومت کا سب سے زیادہ جرات مندانہ اقدام ہے۔
ریاض میں شراب کا پہلا سرکاری سٹور جنوری 2024 میں کھولا گیا تھا۔ لیکن ابتدائی طور پر غیر مسلم سفارت کاروں کے داخلے پر پابندی تھی۔
End of سب سے زیادہ پڑھی جانے والی
سنہ 2025 کے آخر میں سرکاری اطلاع کے بغیر نافذ ہونے والے نئے ضوابط کے تحت، امیر غیر مسلم تارکین وطن بھی اب بیئر اور وائن خریدنے کے لیے سٹور کا رُخ کر سکتے ہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
اس سٹور تک رسائی کے لیے خصوصی رہائش کا پرمٹ ہونا لازمی ہے جس کی سالانہ قیمت ایک لاکھ سعودی ریال ہے۔ ماہانہ 50 ہزار ریال آمدنی والے شخص کو بھی اس سٹور تک رسائی کی اجازت ہو گی۔
خصوصی رہائش کے معیار مختلف ہوتے ہیں اور عام طور پر سینئر غیر ملکی ایگزیکٹوز، سرمایہ کاروں اور مخصوص مہارتوں کے حامل پیشہ ور افراد کے لیے دستیاب ہوتے ہیں۔
دونوں صورتوں میں درخواست دینے والوں کو داخلے کے وقت سکیورٹی گارڈز کو اپنا رہائشی کارڈ یا تنخواہ دار غیر ملکی کو تنخواہ کا سرٹیفکیٹ دکھانا ہو گا۔
غیر ملکی سیاحوں کو اس سٹور میں داخل ہونے کی اجازت نہیں ہے۔
سٹور جانے والے مختلف افراد نے نام ظاہر نہ کرنے کی شرط پر بی بی سی سے بات کی ہے۔
ایک یورپی شہری نے بی بی سی کو بتایا کہ سٹور میں بہت سی اقسام کی شراب دستیاب ہے، لیکن ان کی قیمت مغربی ممالک کے مقابلے میں دو سے تین گنا زیادہ ہے۔ لیکن بلیک مارکیٹ کے مقابلے میں یہ اب بھی کم ہے۔
ایک برطانوی کمپنی کے عہدے دار نے بی بی سی کو بتایا کہ جانی واکر کی ایک بوتل 124 ڈالرز میں مل رہی ہے۔ ’یہ بہت زیادہ قیمت ہے، لیکن میں خوشی سے یہ خرید رہا ہوں۔‘
صارفین کے مطابق شراب کی خریداری ماہانہ پوائنٹس پر مبنی راشننگ سسٹم سے مشروط ہوتی ہے جو پیچیدہ ہونے کے باوجود ہر شخص کو ہر ماہ درجنوں لیٹر شراب ملنے کے لیے کافی ہے۔ سفارت کاروں کو اس شرط سے چھوٹ حاصل ہے۔
سعودی حکومت نے اس تبدیلی کے بارے میں کوئی باضابطہ اعلان نہیں کیا۔ لیکن کئی خریداروں کا کہنا ہے کہ انھیں بھی اس سے متعلق کسی سے پتہ چلا۔ سٹور کا نام آن لائن نقشوں پر بھی نظر نہیں آتا۔
گذشتہ برس سعودی حکومت نے ملک کے دارالحکومت ریاض میں ایک شراب خانہ کھولا تھا، جہاں صرف غیرملکی سفارت کاروں کو شراب کی فروخت کی اجازت تھی تاہم متعدد متعدد خبر رساں اداروں کے مطابق سعودی حکومت میں اب دیگر غیر مسلم غیر ملکیوں کو بھی شراب کی فروخت کی جا رہی ہے۔
یاد رہے سعودی عرب میں 73 برس تک شراب پر مکمل پابندی عائد رہی تاہم گذشتہ برس ریاض میں شراب خانہ کھلنے کے بعد اس پابندی میں نرمی برتنے کا عندیہ دیا گیا تھا۔
نیوز ویب سائٹ سیمافور کے مطابق ریاض میں گذشتہ برس کھلنے والے سٹور نے اب سفارت کاروں کے علاوہ پریمیم ریزیڈنسی پروگرام کے تحت دیگر غیر مسلم غیرملکی شہریوں کو بھی شراب کی فروخت شروع کر دی ہے۔
سعودی عرب میں موجود ایک غیرملکی شہری نے بلومبرگ کو بتایا کہ انھوں نے حال ہی میں ریاض میں واقع شراب خانے سے شراب خریدی تھی۔
سعودی حکومت نے ان اطلاعات پر تاحال کوئی تبصرہ نہیں کیا۔
تاہم گذشتہ برس سعودی حکام نے کہا تھا کہ ریاض میں واقع دکان سے شراب کی فروخت صرف مملکت میں مقیم اس سفارتی عملے تک ہی محدود ہو گی، جو گذشتہ کئی دہائیوں سے سفارتی پاؤچز کے نام سے سیل بند سرکاری پارسلوں میں اپنے ممالک سے پینے کے لیے شراب سعودی عرب منگواتے ہیں۔
سعودی حکام کا کہنا ہے کہ شراب کی فروخت کی یہ دکان کھولنے کا مقصد ’شراب کے غیرقانونی کاروبار‘ کا قلعہ قمع کرنا ہے۔
خبر رساں ادارے اے ایف پی نے بھی پریمیم ویزا رکھنے والے غیر ملکیوں سے بات کی، جنھوں نے تصدیق کی ہے کہ انھوں نے حال ہی میں ریاض میں واقع شراب خانے سے شراب خریدی۔
ایک غیر ملکی شہری نے اے ایف پی بتایا کہ ’میں نے اس کے بارے میں اپنے کچھ دوستوں سے سنا تھا۔ میں دو دن پہلے وہاں گیا اور جیسا انھوں نے بتایا ویسا ہی تھا۔‘
’اس سے میرے پیسے بھی بچ گئے۔ قیمت بہت مناسب ہے اور ہم اب بالآخر شراب خرید سکتے ہیں۔‘
دوسری جانب خبر رساں ادارے روئٹرز کو متعدد ذرائع نے بتایا ہے کہ سعودی عرب ظہران اور جدہ میں بھی دو نئے شراب خانے کھولنے کا ارادہ رکھتا ہے۔
ایک ذریعے نے روئٹرز کو بتایا کہ ایک نیا شراب خانہ ظہران میں واقع آرامکو کے کمپاؤنڈ میں کمپنی میں کام کرنے والے غیر مسلم ملازمین کے لیے بنایا جائے گا اور اس حوالے سے سعودی حکام نے انھیں آگاہ کر دیا ہے۔
دو مزید ذرائع کہتے ہیں کہ ایک اور شراب خانہ جدہ میں غیر مسلم سفارت کاروں کے لیے بنایا جائے گا، جہاں متعدد ممالک کے قونصلیٹ واقع ہیں۔
ذرائع کا کہنا ہے کہ دونوں نئے شراب خانوں کی سنہ 2026 میں کھلنے کی توقع ہے۔
ماہرین کی جانب سے سعودی حکومت کے اس اقدام کو ولی عہد محمد بن سلمان کے ’وژن 2030‘ کا حصہ قرار دیا جا رہا ہے جس کا مقصد سعودی معاشرے کو کسی حد تک لبرل کرنا ہے۔
شہزادہ محمد بن سلمان کے ولی عہد بننے کے بعد متعدد تبدیلیاں آئی ہیں اور سعودی مملکت میں شراب خانہ کھولنے کے عمل کو اُن ہی کے ایجنڈے کا حصہ تصور کیا جا رہا ہے۔
یاد رہے کہ شہزادہ محمد بن سلمان کو جون 2017 میں شہزادہ محمد بن نائف کو ہٹا کر ولی عہد مقرر کیا گیا تھا۔

[83]
راحت حسین اپنے دوست کو بچاتے ہوئے خود بھی مارے جانے والے تھے، کیونکہ ان جیسے کئی نوجوانوں کی بغاوت بنگلہ دیش کی تاریخ کے سب سے خونریز واقعات میں سے ایک بن گئی تھی۔
ملک میں حالیہ انقلاب کے دوران وائرل ہونے والی ان کی ایک ویڈیو میں وہ امام حسن تایم بھویان کو محفوظ مقام تک لے جانے کی کوشش کر رہے ہیں جنھیں پولیس نے گولی مار دی تھی۔
20 جولائی 2024  کو احتجاج پر کریک ڈاؤن کے دوران 24 سالہ راحت حسین اور 19 سالہ امام حسن بھویان نے ڈھاکہ کے ایک چائے کے سٹال میں پناہ لی لیکن پولیس نے انھیں باہر نکالا، مارا پیٹا اور بھاگنے کا حکم دیا۔
بھویان کو گولی مار دی گئی۔ اسے زمین پر گرا دیکھ کر راحت حسین نے اسے گھسیٹنا شروع کیا، لیکن پولیس نے فائرنگ جاری رکھی۔
راحت حسین نے محسوس کیا کہ ایک گولی ان کی اپنی ٹانگ میں لگ گئی ہے۔
راحت حسین کہتے ہیں کہ ’مجھے اسے پیچھے چھوڑنا پڑا۔‘ بعد میں امام حسن بھویان کو ہسپتال میں مردہ قرار دیا گیا۔
ایسے تشدد نے طلبہ کی قیادت میں ہونے والے مظاہروں کو بڑے پیمانے کے ملک گیر احتجاج میں بدل دیا۔ جس کا مرکز دارالحکومت ڈھاکہ تھا۔
دو ہفتوں کے اندر، حکومت اقتدار سے ہٹا دی گئی اور وزیر اعظم شیخ حسینہ ملک چھوڑ گئیں۔ اقوام متحدہ کے مطابق احتجاج کے دوران تقریبا 1,400 افراد ہلاک ہوئے، جن میں سے اکثریت شیخ حسینہ کے حکم پر کیے گئے سکیورٹی کریک ڈاؤن میں مارے گئے۔
End of سب سے زیادہ پڑھی جانے والی
شیخ حسینہ کا زوال ایک نئے دور کا وعدہ لگ رہا تھا۔ یہ بغاوت دنیا بھر میں جنریشن زی کا پہلا اور سب سے کامیاب احتجاج سمجھی جارہی تھی۔
بنگلہ دیش کے کچھ طلبہ رہنماؤں نے عبوری حکومت میں اہم عہدے سنبھالے اور ایک ایسے ملک کو تشکیل دینے کی کوشش کی جس کے لیے وہ سڑکوں پر نکلے تھے۔
شیخ حسینہ کی عوامی لیگ اور حریف بنگلہ دیش نیشنلسٹ پارٹی (بی این پی) کی دہائیوں کی حکمرانی کے بعد اب ان سے توقع کی جا رہی تھی کہ وہ ملک کی مستقبل کی انتظامیہ میں کردار ادا کریں گے۔
لیکن جیسے جیسے جمعرات کو ہونے والے عام انتخابات قریب آ رہے ہیں، طلبہ کی نئی تشکیل شدہ سیاسی جماعت بری طرح تقسیم کا شکار نظر آ رہی ہے اور اس تحریک میں خواتین کو زیادہ تر نظر انداز کر دیا گیا ہے۔
عوامی لیگ پر پابندی عائد ہے دہائیوں سے قائم جماعتیں ہی اس خلا کو پر کرتی نظر آ رہی ہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
راحت حسین سنہ 2024 کے طلبہ کی قیادت میں ہونے والے احتجاج میں شامل تھے۔ ان مظاہروں بے نوجوان نسل، مرد و خواتین، سیکولر اور مذہبی ہر طرح کے لوگوں کو اکٹھا کر دیا تھا۔
ابتدا میں تو یہ مظاہرے سول سروس کی ملازمتوں میں نئے کوٹہ جات کے خلاف تھے لیکن رفتہ رفتہ ان کا ایک ’ایک مشترکہ مقصد‘ بن گیا: ’آمرانہ حکمرانی کا خاتمہ‘۔
انھوں نے بی بی سی کو بتایا ’لیکن عبوری حکومت وہ خوبصورت بنگلہ دیش بنانے میں ناکام رہی ہے جو امن، مساوات اور انصاف پر مبنی ہوتا‘ اور جس کی ان سے امید کی جا رہی تھی۔
وہ اکیلے نہیں جو ایسا محسوس کرتے ہیں کہ طلبہ کی قیادت میں بننے والی نیشنل سٹیزن پارٹی (این سی پی) ناتجربہ کار ہے۔ اس کے بجائے وہ ایک دوسری پرانی جماعت، جماعت اسلامی سے متاثر ہیں۔
یہ ایک اسلام پسند جماعت ہے جو بنگلہ دیش کی سیاست میں ہمیشہ سے ایک چھوٹی اتحادی جماعت کا کردار ادا کرتی آئی ہے۔ لیکن 12 فروری کے انتخابات سے قبل اس کی شہرت میں اضافہ ہوا ہے۔ ان انتخابات میں عوامی لیگ پر پابندی ہے۔
سنہ 1941 میں قائم ہونے والی جماعت کو ہمیشہ بنگلہ دیش کی 1971 میں پاکستان سے آزادی کی جنگ کے حوالے سے اپنے موقف پر قائم رہی ہے۔ اس جنگ میں لاکھوں لوگ مارے گئے تھے جبکہ ایک کروڑ سے زائد افراد کو اپنا گھر بار چھوڑنا پڑا تھا۔
جماعت کے کچھ سیاستدانوں پر اس وقت کے مغربی پاکستان کا ساتھ دینے کا الزام تھا۔ لیکن یہ تاریخ راحت حسین کو پریشان نہیں کرتی۔ وہ سمجھتے ہیں کہ جماعت اب بدل چکی ہے۔
وہ وضاحت کرتے ہیں کہ ’جماعت نے جولائی کی بغاوت کرنے والوں اور طلبہ کی مختلف طریقوں سے حمایت کی۔‘
جماعت کے رہنما شفیق الرحمن نے بی بی سی کو بتایا کہ پارٹی بدعنوانی کے خاتمے اور عدلیہ کی خودمختاری بحال کرنے کا وعدہ کر رہی ہے۔
یہ دعوے ایک ایسے ملک میں کرنا اگرچہ مشکل ہے جہاں تاریخی طور پر بدعنوانی کی سطح زیادہ ہے، لیکن یہ دعوے بہت سے لوگوں کے دلوں کو چھو رہے ہیں۔
ڈھاکہ کی نارتھ ساؤتھ یونیورسٹی کے پروفیسر توفیق حق کہتے ہیں کہ زیادہ تر نوجوان ووٹر، جو 1971 کے بعد پیدا ہوئے ہیں، جماعت کو اس کے ماظی سے الگ دیکھ سکتے ہیں اور وہ اسے ایک ’ریڈ لائن‘ نہیں سمجھتے۔
وہ کہتے ہیں کہ ’یہ ایک نسلی مسئلہ ہے‘ اور دلیل دیتے ہیں کہ نئی نسل ’اس بحث میں الجھنا‘ نہیں چاہتی۔
توفیق حق کہتے ہیں کہ نوجوان ووٹرز جماعت اسلامی کو بھی اپنی ہی طرح کی جماعت کے طور پر دیکھتے ہیں جو شیخ حسینہ کے مظالم کا شکار رہی، جس کے سیاست میں حصہ لینے پر پابندی لگی اور اس کے کئی سیاستدان کو جیل جانا پڑا۔
راحت حسین اکیلے نہیں ہیں جن کا جھکاؤ جماعت اسلامی کی جانب ہے: گذشتہ سال ستمبر میں بنگلہ دیش کی اعلیٰ یونیورسٹیوں کے طلبہ انتخابات میں جماعتِ اسلامی کے طلبہ ونگ کے حمایت یافتہ امیدواروں نے زبردست کامیابی حاصل کی اور اسے قومی رجحان کی علامت سمجھا جا رہا ہے۔
یہاں یہ قابل ذکر ہے کہ آزادی کے بعد پہلی بار کسی اسلام پسند جماعت نے بنگلہ دیش کی ڈھاکہ یونیورسٹی میں طلبہ یونین پر کنٹرول حاصل کیا ہے۔
یہ طلبہ رہنماؤں کے لیے بھی پہلی بڑی علامت تھی، خاص طور پر ایک ایسے ملک میں جہاں تقریبا 10 میں سے چار ووٹر 37 سال سے کم عمر کے ہیں۔
این سی پی پر اعتماد کا فقدان طلبہ رہنماؤں کے لیے ایک بڑا دھچکا ہے۔
27 سالہ آصف محمود عبوری حکومت کے سابق مشیر اور اب این سی پی کی انتخابی کمیٹی کے چیئرمین ہیں۔ وہ اعتراف کرتے ہیں کہ ’ہمیں امید تھی کہ ہم اس سے کہیں بہتر کر پائیں گے‘۔
لیکن وہ دلیل دیتے ہیں کہ ان کے لیے مشکلات بہت زیادہ تھیں۔ ’گذشتہ 50 سالوں سے صرف دو جماعتیں بنگلہ دیش پر حکمرانی کرتی آئی ہیں۔۔۔ ہم خود کو ثابت کرنے کی کوشش کر رہے ہیں۔‘
لہٰذا این سی پی نے ایک فیصلہ کیا۔ دسمبر میں انھوں نے جماعت اسلامی کے ساتھ کثیر الجماعتی اتحاد کا اعلان کیا۔ جماعت اسلامی کی طرح، این سی پی بھی بدعنوانی ختم کرنے کا وعدہ کرتی ہے۔
اس کے منشور میں نوجوان ووٹرز کے لیے دیگر وعدے بھی شامل ہیں جن میں بغاوت میں مارے گئے خاندانوں کے لیے انصاف، ووٹنگ کی عمر 16 سال کرنا، اور ٹیکس اور اقتصادی اصلاحات کے ذریعے روزگار پیدا کرنا شامل ہے۔
آصف محمود کا کہنا ہے کہ بے شک کچھ معاملات پر ہمارا اتفاق نہیں لیکن جماعت اسلامی کو عوام میں نچلی سطح تک پہنچ حاصل ہے اور این سی پی کو اس کی ضرورت ہے۔
وہ کہتے ہیں ’ہم ہمیشہ کہتے آئے ہیں کہ ہم اسلام پسند جماعت نہیں ہیں۔ یہ کوئی نظریاتی اتحاد نہیں ہے۔‘
لیکن جماعت کی جانب سے این سی پی کو 30 امیدوار کھڑے کرنے کی اجازت دی گئی ہے اور ان میں سے صرف دو خواتین ہیں۔ جماعت کے اپنے 200 سے زائد امیدوار ہیں اور وہ سب مرد ہیں۔
یہ وہ سمجھوتہ ہے جسے تسنیم زارا جیسی این سی پی کی سینیئر خواتین ارکان ’اخلاقی ریڈ لائن‘ قرار دیتی ہیں۔ اور اسی وجہ سے انھوں نے اور کئی دیگر نے پارٹی سے استعفیٰ دے دیا ہے۔
25 سالہ طالبہ شیما اختر جنھوں نے احتجاج کے دوران کلیدی کردار ادا کیا تھا کہتی ہیں، ’وہ ہمیں ہٹانا چاہتے تھے‘۔
اگرچہ خواتین نے بغاوت میں مرکزی کردار ادا کیا مگر شیما کا کہنا ہے کہ محمد یونس کے تحت عبوری حکومت اب بھی زیادہ تر مردوں کے زیر اثر ہے۔ ’عورتیں کہاں ہیں؟‘
بغاوت کے بعد شیما اور دیگر خواتین کارکنوں کو سوشل میڈیا پوسٹس میں نشانہ بنایا گیا۔
وہ یاد کرتی ہیں کہ ’کچھ میم ویڈیوز بہت پرتشدد اور مایوس کن تھیں۔ ہمیں بدنام کیا گیا، مذاق بنایا گیا۔‘
ان کی ویڈیوز گردش کرنے لگیں، جن میں انھیں کم عقل کہا گیا، دعویٰ کیا گیا کہ ان کی شادی کے امکانات ختم ہو چکے ہیں اور کچھ نے تو شیما کی رنگت کا بھی مذاق اڑایا۔
دونوں جماعتیں خواتین کو نظر انداز کرنے کے الزام سے انکار کرتی ہیں اور دعویٰ کرتی ہیں کہ انتخابات میں خواتین امیدواروں کی تعداد بنگلہ دیش کے ’سماجی ڈھانچے‘ کا نتیجہ ہے۔
جماعت اسلامی کے رہنما شفیق الرحمن نے مزید کہا کہ انھیں امید ہے کہ یہ صورتحال بدل جائے گی۔
شیما اسے ’صرف ایک پدرشاہی بہانہ‘ قرار دے کر مسترد کر دیتی ہیں۔
وہ بی این پی کی طرف جھکاؤ رکھتی ہیں، جو 250 سے زائد امیدواروں میں سے 10 خواتین کو میدان میں اتار رہی ہے۔
وہ کہتی ہیں کہ ’یہ کم سے کم برے سے تو بہتر ہے۔‘
این سی پی کی حمایت کی کمی اور عوامی لیگ پر پابندی بھی بی این پی کو فائدہ پہنچا رہی ہے، جو خود کو اب ایک لبرل جمہوری قوت کے طور پر پیش کر رہی ہے۔
ہزاروں حامیوں اور سینیئر ارکان کو عوامی حکومت کے تحت قید ہوتے دیکھنے کے بعد، بی این پی اب سب سے بڑی جماعت ہے جو ابتخابات میں حصہ لے رہی ہے اور طلبہ پارٹی کو مزید دباؤ میں ڈال رہی ہے۔
عوامی لیگ جس کی رہنما حسینہ شیخ مجیب الرحمن کی بیٹی ہیں، جنھیں ملک کا بانی سمجھا جاتا ہے ویسے ہی بی این پی بھی ایک سیاسی خاندان سے جڑی ہوئی ہے۔
اس کے نئے رہنما طارق رحمان، خالدہ ضیا کے بیٹے ہیں، جو بنگلہ دیش کی پہلی خاتون وزیر اعظم تھیں۔
خالدہ ضیا خود اس وقت اقتدار میں آئیں جب ان کے شوہر اور  سابق صدر کو فوجی بغاوت میں قتل کر دیا گیا۔
سابق بی این پی کے وزیر تجارت امیر خسرو محمود چودھری نے بی بی سی کو بتایا کہ ’چاہے آپ کسی خاندان سے ہوں یا نہ ہوں، یہ غیر متعلقہ ہے۔‘
ستم ظریقی یہ ہے کہ یہ خاندانی سلسلہ طلبہ کی قیادت میں ہونے والی بغاوت کی بدولت ہی پھر سے شروع ہوا، جس کے بعد رحمان 17 سال خود ساختہ جلاوطنی ختم کر کے واپس آ سکے۔
شیخ حسینہ کے جانے سے انھیں اور ان کی والدہ دونوں کو بدعنوانی کے الزامات سے بری کر دیا گیا، جن کے بارے میں ان کا دعویٰ تھا کہ وہ سیاسی بنیادوں پر لگائے گئے تھے۔
انھوں نے جماعت اسلامی پر تنقید کی ہے کہ وہ مذہبی جذبات کو ووٹ حاصل کرنے کے لیے استعمال کر رہی ہے، اور اقتصادی اور جمہوری اصلاحات کے ساتھ ساتھ ایک ’قوس قزح قوم‘ کا وعدہ کر رہے ہیں، جہاں ایک نیا ’قومی مفاہمتی کمیشن‘ ملک کو اس کی تقسیم سے نکلنے میں مدد دے گا۔
شیخ حسینہ نے 15 سال تک بنگلہ دیش پر حکومت کی، معاشی ترقی کی نگرانی کی، لیکن سیاسی بنیادوں پر گرفتاریوں، گمشدگیوں اور غیر قانونی قتل کے ذریعے وہ مسلسل اپوزیشن کو خاموش کرنے کی کوشش کرتی رہیں۔
انھیں گذشتہ سال بنگلہ دیش کے جنگی جرائم کے ٹربیونل نے 2024  میں کریک ڈاؤن کے جرم میں موت کی سزا سنائی تھی۔
جلاوطنی کے بعد انھوں نے اپنی پارٹی پر پابندی کی مذمت کی ہے۔ عوامی لیگ کے بہت سے دیگر سینیئر عوامی رہنما بھی ان کے ہمراہ انڈیا میں پناہ لیے ہوئے ہیں۔
کچھ لوگ اپنے وطن میں گرفتار ہیں۔
بی بی سی نے پارٹی کے ایک چھپے ہوئے ضلعی رہنما سے بات کی، اور انھوں نے کہا کہ ’عوامی لیگ کو خارج کر کے آزاد اور منصفانہ انتخاب ممکن نہیں۔ اگر شیخ حسینہ نے اس کا حکم دیا تو پارٹی اور اس کے حامی انتخابات کی ’مزاحمت‘ کریں گے‘۔
انھوں نے خبردار کیا کہ ’اگر وہ فیصلہ کرتی ہیں کہ لوگوں کو پولنگ سینٹرز نہیں جانا چاہیے، تو ہم نہیں جائیں گے۔ اگر وہ کہتی ہے کہ انتخابات میں رکاوٹ ڈالنی چاہیے، تو ہم انتخابات میں رکاوٹ ڈالیں گے۔‘
انھوں نے آزاد انسانی حقوق کی تنظیموں کی سیاسی بنیادوں پر گرفتاریوں اور ماورائے عدالت قتل کے الزامات کو ’جھوٹے‘ اور ’من گھڑت‘ قرار دیا۔
12 فروری کے انتخابات کے بعد طلبہ کو معلوم ہو جائے گا کہ آیا ان کا انقلاب اور خونریزی کسی کام آیا بھی یا نہیں۔
راحت حسین ڈھاکہ کے جتراباری فلائی اوور کے پاس بیٹھے ہیں۔ یہ وہی جگہ ہے جہاں انھوں نے اپنے دوست کو کھویا تھا۔ راحت کو اب بھی اپنے دوست کی موت کے الزام میں گرفتار پولیس افسران کے خلاف مقدمے کے مکمل ہونے کا انتظار ہے۔
امام حسن بھویان کے والد خود بھی پولیس افسر ہیں۔ جب انھوں نے اپنے بیٹے کی لاش کی شناخت کی، تو انھوں نے فورس کے ایک سینیئر افسر کو فون کیا اور پوچھا ’سر، ایک لڑکے کو مارنے کے لیے کتنی گولیاں لگتی ہیں؟‘
راحت حسین کہتے ہے کہ وہ آج بھی اس دن سے خوف محسوس کرتے ہیں جب ان کے دوست کو گولی ماری گئی۔
انھوں نے یہ ویڈیو آٹھ دن بعد دیکھی، جب ملک کا انٹرنیٹ بحال ہو چکا تھا۔
’میری چیخیں سنی جا سکتی ہیں۔۔۔ میں مسلسل روتا رہا۔‘
ایک سال بعد انھوں نے پانچ اگست کو حسینہ کی برطرفی کی پہلی سالگرہ اپنے دیگر ’بغاوت کے ساتھیوں‘ کے ساتھ منائی۔
لیکن راحت حسین تسلیم کرتے ہیں کہ ان کا ’نیا بنگلہ دیش‘ اب تک نہیں بن سکا ہے۔
ان کا ماننا ہے کہ یہ تب تک ممکن نہیں جب تک منتخب حکومت ملک میں اصلاحات نہ کرے۔
وہ کہتے ہیں ’املی کے درخت سے آم کی توقع نہیں کی جا سکتی‘۔
اضافی رپورٹنگ: شارلٹ سکار، پریم بومیناتھن اور سردار رونی

[84]
،تصویر کا ذریعہAFP via Getty Image
انڈونیشیا کا کہنا ہے کہ وہ غزہ میں آٹھ ہزار تک کی تعداد میں فوجی تعینات کرنے کی تیاری کر رہا ہے۔ گذشتہ سال کے آخر میں امریکی ثالثی میں جنگ بندی کا جو معاہدہ طے پایا تھا، اس کے بعد انڈونیشیا غزہ میں فوج بھجوانے والا پہلا ملک بن سکتا ہے۔
واضح رہے کہ ترکی اور پاکستان جیسے دیگر مسلم ملک بھی اپنی فوجیں بھیجنے پر غور کر رہے ہیں لیکن انھوں نے واضح کیا ہے کہ وہ صرف امن و امان قائم رکھیں گے اور حماس کو غیر مسلح کرنے کی کارروائی میں حصہ نہیں لیں گے۔
انڈونیشیا کی فوج کے سربراہ جنرل مارولی سیمانجنتک نے بتایا کہ فوجیوں کی تربیت پہلے ہی شروع کر دی گئی ہے اور وہ غزہ کی پٹی میں طب اور انجینیئرنگ کے شعبوں پر توجہ دیں گے۔
امریکی صدر ڈونلڈ ٹرمپ نے گذشتہ ماہ جس امن بورڈ کا اعلان کیا تھا، انڈونیشیا اس میں شامل ہے۔
اقوام متحدہ سلامتی کونسل کی جانب سے امن بورڈ کو ایک بین الاقوامی استحکام فورس بنانے کا اختیار حاصل ہے۔ ایسی فورس جو غزہ کے سرحدی علاقوں کو محفوظ بنائے اور حماس کو غیر مسلح کرنے کے ساتھ ساتھ اس علاقے کو غیر فوجی بھی بنائے۔
یہ بورڈ غزہ میں ٹیکنوکریٹس پر مبنی نئی فلسطینی حکومت اور جنگ کے بعد تعمیر نو کی بھی نگرانی کرے گا۔ اس کا پہلا اجلاس 19 فروری کو واشنگٹن میں ہونا ہے۔
ابھی تک یہ طے نہیں ہوا کہ انڈونیشیا کی فوجیں غزہ میں تعینات کب کی جائیں گی اور ان کا اصل کردار کیا ہو گا۔ لیکن ایسا لگتا ہے کہ انڈونیشیا کے صدر پرابوو سوبیانتو نے یہ فیصلہ ضرور کر لیا ہے کہ ان کے ملک کی فوج غزہ جائے گی۔
ٹرمپ کے امن بورڈ میں شامل ہونے کے فیصلے پر انڈونیشیا کی بعض اسلامی تنظیموں نے تنقید کی ہے۔ اسرائیل کی جانب سے غزہ پر بمباری میں امریکی کردار پر انڈونیشیا کی عوام میں غصہ پایا جاتا ہے۔
End of سب سے زیادہ پڑھی جانے والی
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
تاہم پرابوو نے دلیل دی ہے کہ دنیا کی سب سے بڑی مسلم قوم ہونے کے ناطے انڈونیشیا کو غزہ کے استحکام میں مدد کرنی چاہیے۔ انھوں نے یہ بھی کہا ہے کہ انڈونیشیا کی شمولیت اسرائیل فلسطین تنازع کے دو ریاستی حل کی کوشش کا حصہ ہو گی۔
اسرائیل کے نشریاتی ادارے کان نے رپورٹ کیا ہے کہ جنوبی غزہ میں رفح اور خان یونس کے درمیان ایک علاقہ پہلے ہی انڈونیشیا کی فوج کے لیے مختص کر دیا گیا ہے تاکہ ہزاروں فوجیوں کی رہائش کے لیے عمارات (بیرکیں) بنائی جا سکیں۔
لیکن چونکہ حماس ہتھیار ڈالنے سے انکار کر رہی ہے اور اسرائیل بھی ابھی تک غزہ کے کچھ حصوں پر قابض ہے، اس لیے ابھی تک وہ حقیقی امن قائم ہی نہیں ہوا جسے بین الاقوامی استحکام فورس نے برقرار رکھنا ہے۔
اسرائیل اور حماس کی جانب سے امریکہ کے غزہ امن منصوبے پر متفق ہونے کے بعد یہ اُمید پیدا ہوئی تھی کہ یہ غزہ میں لڑائی کے مستقل خاتمے کی راہ ہموار کرے گا۔ لیکن غزہ اب بھی عملی طور پر دو حصوں میں تقسیم ہے۔ آبادی کا بڑا حصہ اب بھی بے گھر ہے۔
صدر ٹرمپ کے غزہ امن منصوبے کے دوسرے مرحلے کے لیے اسرائیل اور حماس، دونوں کے سامنے مشکل راستے ہیں۔
حماس کو ہتھیار ڈالنے کا مشکل فیصلہ کرنا ہے جبکہ اسرائیل کو غزہ سے اپنی فوجیں نکالنی ہیں اور اس کی سکیورٹی کی ذمہ داری ’انٹرنیشنل سٹیبلائزیشن فورس‘ کے سپرد کرنی ہے۔
حماس کو غیر مسلح کرنے کا ایسا طریقہ جو فریقین کے لیے قابلِ قبول ہو، ایسا نکتہ ہے جسے ماہرین جنگ بندی معاہدے کو برقرار رکھنے اور دوسرے مرحلے کے لیے پیش رفت میں سب سے بڑی رکاوٹ قرار دیتے ہیں۔
دسمبر میں شائع ہونے والی ایک بی بی سی رپورٹ کے مطابق عبرانی زبان کے اسرائیلی اخبار ’اسرائیل ہایوم‘  نے کہا تھا کہ ترکی انٹرنیشنل سٹیبلائزیشن فورس (آئی ایس ایف) کا حصہ بننے کے لیے مسلسل دباؤ ڈال رہا ہے۔
اسرائیلی اخبار میں شائع ہونے والے مضمون میں کہا گیا تھا کہ نتن یاہو اس معاملے میں دوٹوک موقف رکھتے ہیں کہ ترکی کو اس فورس میں شامل نہیں ہونے دیا جائے گا اور امریکہ بھی اسرائیل کے اس موقف کے ساتھ ہے۔
اسرائیلی فوج غزہ کی پٹی کے تقریباً 53 فیصد حصے پر اپنا کنٹرول رکھتی ہے۔
جنگ بندی معاہدے کے پہلے مرحلے کے تحت اسرائیلی فوج، شمالی، جنوبی اور مشرقی غزہ کی سرحدوں تک پیچھے ہٹ گئی ہے۔ یہ تقسیم ’بلیو لائن‘ کے نام سے مشہور ہو گئی ہے۔
دوسرے مرحلے میں تعمیر نو اور بین الاقوامی نگرانی کے انتظامات پر باہمی معاہدے کی ضرورت ہے۔
ان معاملات کو اسرائیل میں بہت حساس سمجھا جاتا ہے، کیونکہ اس کا تعلق غزہ سے ملحقہ اسرائیلی قصبوں کی سکیورٹی سے ہے۔ جبکہ مستقبل میں غزہ اور مصر کی سرحد پرموجود زمین کا ایک تنگ سا ٹکڑا ’فلاڈیلفی کوریڈور‘ اور رفح کراسنگ بھی اسرائیل کے لیے اہم ہے۔
اسرائیل کے ملٹری آپریشن ڈائریکٹوریٹ کے سابق سربراہ ریٹائرڈ جنرل اسرائیل زیو کہتے ہیں کہ حماس اور اسرائیل دونوں دوسرے مرحلے میں تیزی سے آگے بڑھنے سے ہچکچا رہے ہیں۔
بی بی سی سے گفتگو کرتے ہوئے اُن کا کہنا تھا کہ حماس، غزہ میں اپنا کنٹرول نہیں کھونا چاہتی جبکہ اسرائیل بھی سیاسی وجوہات کی بنا پر غزہ میں اپنی موجودگی برقرار رکھنا چاہتا ہے۔ کیونکہ وہ اپنی عوام کو نہیں بتانا چاہتے کہ اسرائیل، غزہ سے پیچھے ہٹ رہا ہے۔
جنرل زیو کہتے ہیں کہ ٹرمپ وہ واحد شخص ہیں، جو فریقین کو آگے بڑھنے پر مجبور کر سکتے ہیں۔ لیکن وقت بہت تیزی سے ہاتھ سے نکل رہا ہے۔
اُن کا کہنا تھا کہ اس عمل میں مزید تاخیر سے یہ موقع ہاتھ سے نکل سکتا ہے، کیونکہ حماس دوبارہ منظم ہو رہی ہے اور اس کی طاقت واپس آ رہی ہے۔
،تصویر کا ذریعہAFP via Getty Images
غزہ میں حماس کے بعد بننے والی مجوزہ عبوری حکومت کی قیادت کون کرے گا؟ یہ بھی جنگ بندی کے دوسرے مرحلے کا بڑا چیلنج ہے۔
حالانکہ اس حوالے سے تجویز یہ ہے کہ غزہ میں ٹیکنو کریٹس پر مشتمل ایک آزاد فلسطینی حکومت قائم کی جائے، جو حماس اور فلسطینی اتھارٹی سے الگ ہو۔ لیکن اسرائیل کو اعتراض ہے کہ دونوں گروپس کے نمائندوں کو اس حکومت میں شامل ہونے سے روکنا ناممکن ہو گا۔
اسرائیلی حکومت کو تشویش ہے کہ اس سے حماس کو حکومتی اداروں میں دوبارہ اپنا اثر و رسوخ قائم کرنے کی اجازت مل جائے گی جبکہ فلسطینی اتھارٹی کی بھی غزہ میں واپسی ہو جائے گی۔
واضح رہے کہ فلسطینی اتھارٹی کا ماضی میں غزہ میں کنٹرول رہا ہے، لیکن سنہ 2007 میں حماس کے یہاں اقتدار میں آنے کے بعد، فلسطینی اتھارٹی کے پاس اب صرف مقبوضہ مغربی کنارے کے کچھ حصوں کا کنٹرول ہے۔
نتن یاہو کی حکومت حماس اور فلسطینی اتھارٹی، دونوں کے غزہ میں کسی کردار کی مخالفت کر چکی ہے اور اس کے بجائے ایک ’غیرجانب دار فلسطینی ادارے‘ کی غزہ میں حکومت کا مطالبہ کر رہی ہے۔

[85]
’یہ پہلا موقع ہے جب میں نے کسی ایسے شخص کو دفن کیا ہے جسے پہلے ہی دفن کیا جا چکا تھا۔‘
یہ کہنا تھا مک مینی کی بیٹی میرے کا جنھوں نے اپنی کتاب ’یو کانٹ ایٹ روزز میری‘ (آپ گلاب نہیں کھا سکتی، میری) میں اس واقعے کا ذکر کیا ہے۔ ان کے مطابق یہ ان کے والد کی آخری رسومات ادا کرنے والے پادری کے الفاظ تھے۔
مک مینی کی پہلی بار آخری رسومات اس واقعے سے 35 سال قبل ادا ہوئی تھیں۔ اور اس وقت ناصرف ایک بہت بڑا ہجوم وہاں موجود تھا بلکہ عالمی پریس نے بھی شرکت کی تھی۔ لیکن وہ اس وقت زندہ تھے۔
جی ہاں۔ اس کی وجہ یہ تھی کہ یہ ایک تماشہ تھا جو عوام اور میڈیا کی توجہ مبذول کرنے کے لیے رچایا گیا تھا۔
اس غیر معمولی کہانی ایک آئرش شراب خانے میں شروع ہوتی ہے۔
مرکزی کردار، مینی، ایک کسان کا بیٹا تھا اور دوسری جنگ عظیم کے خاتمے کے بعد اپنے خاندان کی کفالت کے لیے کام کی تلاش میں انگلینڈ چلا گیا تھا۔ ان کا خواب ورلڈ باکسنگ چیمپئن بننا تھا لیکن انھیں ایک مزدور کے طور پر کام کرنا پڑا۔
رنگ میں کامیاب ہونے کا ان کا خواب ایک حادثے میں اس وقت ٹوٹ گیا جس میں ان کا ہاتھ زخمی ہو گیا۔ لیکن ایک اور حادثے میں ایک اور خیال نے جنم لیا۔
وہ ایک سرنگ کھود رہے تھے جب مٹی ان پر گری اور کہا جاتا ہے کہ جب وہ ملبے کے نیچے دبے ہوئے تھے تو ان کے نئے خواب کا بیج پھوٹ پڑا: ’تابوت میں زندہ دفن ہونے کا ریکارڈ توڑنے کا۔‘
End of سب سے زیادہ پڑھی جانے والی
امریکہ میں ایسے غیر معمولی مقابلے فیشن بن چکے تھے اور 1966 میں ایک ملاح آئرلینڈ میں 10 دن تک دفن رہا۔
ایک امریکی شخص نے ٹینیسی میں زیر زمین 45 دن گزارے تھے اور یہی وہ ریکارڈ تھا جسے مینی شکست دینا چاہتے تھے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
لوگ ایسا کچھ کرنے پر اصرار کیوں کرتے ہیں جو پوری تاریخ میں اذیت کا ایک طریقہ رہا ہے اور ہم میں سے اکثر کے لیے ایک ڈراؤنا خواب ہے؟
نام نہاد آخری رسومات کے فنکاروں کی وجوہات مختلف نظر آتی ہیں: محض ریکارڈ توڑنے کی خوشی سے لے کر پیسہ کمانے تک، حتیٰ کہ کسی مسئلے کی طرف توجہ مبذول کرانے کی کوشش بھی۔
مثال کے طور پر اوڈیل نامی شخص نے اپنی زندگی میں 158 بار رضاکارانہ طور پر خود کو دفن کیا، اکثر جگہوں یا مصنوعات کی تشہیر کر کے پیسہ کمایا، لیکن 1971 میں انھوں نے آخری بار پٹرول کی قیمتوں کو کم کرنے کے منصوبے کو فروغ دینے کے لیے ایسا کیا۔
مطلب وہ ایک سے زیادہ چیزوں کے لیے ایسا کرتے رہے۔
33 سال کی عمر میں مک مینی کے پاس بھی کوئی قابلیت، اعلیٰ تعلیم، یا واضح صلاحیت نہیں تھی۔
لیکن اس طرح کا کارنامہ ان کا نام گنیز بک آف ریکارڈز میں درج کروا سکتا تھا اور انھیں اتنا امیر بنا سکتا تھا کہ وہ آئرلینڈ میں گھر بنا سکیں۔
انھوں نے اعلان کیا ’حقیقی زندگی میں میرا کوئی مستقبل نہیں تھا۔ اسی لیے میں اپنی قابلیت ثابت کرنا چاہتا تھا۔‘
یوں انھوں نے عالمی شہرت یافتہ چیمپئن بننے کے خواب کو بھی برقرار رکھا اور چونکہ وہ اب ایک باکسر کے طور پر یہ کامیابی حاصل نہیں کر سکتے تھے، اس لیے انھوں نے برداشت کے شاندار کارنامے میں سب سے بہتر ہونے پر شرط لگانے کا عزم کیا۔
مینی شمالی لندن کے ایک محلے میں رہتے تھے جو اس وقت ان کے بہت سے ہم وطنوں کا گھر تھا۔ یہاں ایڈمرل نیلسن نامی ایک مشہور شراب خانہ تھا جسے مائیکل ’بٹی‘ سوگرو چلاتے تھے۔
وہ پہلے خود ایک سرکس میں پہلوان رہ چکے تھے اور کرسی پر بیٹھے شخص کو صرف اپنے دانتوں سے اٹھانے جیسے کرتب دکھاتے تھے۔
وہ ایک تاجر بھی تھے اور باکسنگ کو فروغ دینے کے شوقین بھی۔ چار سال بعد وہ محمد علی کو ڈبلن میں لڑنے کے لیے لائے۔
جب مک مینی نے شراب پیتے ہوئے اپنے آپ کو زندہ دفن کرنے کے خیال کا ذکر کیا تو یہ سوگرو کو پسند آیا۔
مک مینی کی بیٹی میری بتاتی ہیں کہ جب ان کی والدہ نے ریڈیو پر سنا کہ ایک شخص 45 دن سے زیادہ زیر زمین گزار کر عالمی ریکارڈ توڑنے کی کوشش کر رہا ہےتو وہ جان گئیں کہ یہ ان کا شوہر ہے اور وہ بے ہوش ہو گئی۔
وہ یہ کرتب آئرلینڈ میں کرنا چاہتے تھے لیکن ان کے خاندان نے اسے روک دیا، اس ڈر سے کہ وہ سب سے زیادہ خوفناک موت کا شکار ہو جائیں گے جسے کیتھولک چرچ پسند نہیں کرے گا۔
لیکن میری کے مطابق 21 فروری 1968 کو انھوں نے وہ کر دکھایا۔
سوگرو نے کافی بڑا شو کیا تھا۔ اس کے ذہن میں یہ آیا تھا کہ مک مینی کو تابوت کے ڈھکن پر مہر لگانے سے پہلے اپنا ’آخری کھانا‘ شراب خانے میں عالمی پریس کے سامنے کھا لینا چاہیے۔
نیلے پاجامے اور ٹائٹس میں ملبوس خواہشمند چیمپئن 1.90 میٹر لمبے اور 0.78 میٹر چوڑے تابوت میں کھڑے ہوئے، جسے چیلنج کے لیے خصوصی طور پر بنایا گیا تھا۔
انھوں نے اپنے ساتھ ایک صلیب اور ایک مالا اٹھا رکھی تھی، اور اس سے پہلے کہ اسے بند کیا جاتا انھوں نے اعلان کیا ’میں یہ اپنی بیوی اور بیٹی اور آئرلینڈ کی عزت اور شان کے لیے کرتا ہوں۔‘
دفن ہونے کے بعد وہ کاسٹ آئرن سے بنی ٹیوبوں کی بدولت سانس لے سکتے تھے۔ انھی کی مدد سے انھیں ٹارچ لائٹ کے ذریعے پڑھنے کے لیے اخبارات اور کتابیں، ساتھ ہی کھانے، مشروبات اور سگریٹ بھی ملتے تھے۔
چائے اور ٹوسٹ، روسٹ گائے کا گوشت اور پسندیدہ شراب بھی ملتی۔ تابوت کے نیچے بنے ایک گڑھے کی طرف ایک ٹریپ ڈور بیت الخلا کا کام کرتا تھا۔
سائٹ پر ایک عطیہ خانہ قائم کیا گیا تھا اور آپ رقم دے کر ان سے بات کر سکتے تھے۔
اس چیلنج نے باکسر ہنری کوپر اور اداکارہ ڈیانا ڈورس جیسے ستاروں کو اپنی طرف متوجہ کیا، جو ان کی قبر پر مک مینی سے ملنے گئے تھے۔
تابوت کے اندر نصب ٹیلی فون سے انھوں نے بیرونی دنیا سے بات کی۔ ایڈمرل نیلسن پب سے منسلک لائن، جہاں سوگرو نے ہر کال کے لیے پیسے وصول کیے۔
پریس نے تھوڑی دیر تک ان کی خبر کا تعاقب کیا، لیکن پھر حقیقت نے انھیں بے گھر کر دیا: ویتنام کی جنگ اور مارٹن لوتھر کنگ کے قتل نے تقریباً ہر چیز کو گرہن لگا دیا۔
اس کے باوجود جب باہر نکلنے کا دن آیا تو سوگرو نے اس بات کو یقینی بنایا کہ سب اس کے بارے میں جانیں۔
رقاصوں، موسیقاروں اور صحافیوں کے ساتھ، 22 اپریل کو، تدفین کے 8 ہفتے اور 5 دن بعد، تابوت کو نکالا گیا اور ایک ٹرک میں، ایک ہجوم کے درمیان جیسے ہی انھوں نے ڈھکن ہٹایا، مک مینی نے اپنی آنکھوں کی حفاظت کے لیے دھوپ کے چشمے پہنے اور مسکرائے۔
وہ گندے، میلے کچلیے تھے لیکن بلا شبہ فاتح بن چکے تھے۔ انھوں نے اعلان کیا کہ ’میں مزید سو دن رہنا چاہتا ہوں۔‘
طبی معائنے سے تصدیق ہوئی کہ وہ ٹھیک تھے۔
ان کی بیٹی میری کے مطابق ان سے 100,000  پاؤنڈ نقد کے ساتھ ورلڈ ٹور کا وعدہ کیا گیا تھا۔
یہ بہت پیسہ تھا: 1970 میں ڈبلن کے ایک خوبصورت محلے میں ایک 3 منزلہ مکان کی قیمت تقریباً 12,000 پاؤنڈ تھی۔
61 دن زیر زمین رہنے کے بعد، مینی نے ریکارڈ سے کہیں زیادہ تجاوز کر لیا تھا۔ لیکن نہ تو پیسہ ملا نہ عالمی دورہ ہوا۔ وہ اپنی جیب میں ایک پیسہ لیے بغیر آئرلینڈ واپس آئے۔
گنیز ورلڈ ریکارڈز نے بھی کبھی ان کے ریکارڈ کو تسلیم نہیں کیا کیوں کہ ان کے کارنامے کی تصدیق کرنے کے لیے کوئی نمائندہ ہی موجود نہیں تھا، جیسا کہ جنازے کے فنکاروں کے زیادہ تر معاملات میں ہوا تھا۔
تاہم، عالمی پریس کی گواہی موجود تھی اور کوئی بھی ان کے 61 دنوں کے دعوے پر شک نہیں کر سکتا تھا۔
صرف چند ماہ بعد اسی سال ایما سمتھ نامی ایک سابق راہبہ نے انگلینڈ کے شہر کے ایک تفریحی پارک میں رضاکارانہ طور پر 101 دن تک دفن رہ کر ان کے کارنامے کو چکنا چور کردیا۔
ان کی موت کے دو دہائیوں بعد، 2003 میں، مک مینی کی کہانی ’بریڈ الائیو‘ کے عنوان سے ایک دستاویزی فلم کی شکل میں دوبارہ زندہ ہوئی۔ انھیں شاید یہ پسند آیا ہوگا۔

[86]
اقوام متحدہ کی سلامتی کونسل کی کمیٹی برائے مانیٹرنگ نے اپنی حالیہ رپورٹ میں کہا ہے کہ افغانستان میں طالبان حکام ’نام نہاد دولتِ اسلامیہ کی خراسان شاخ اور دیگر گروہوں کے خلاف کارروائیاں تو کر رہے ہیں، تاہم تحریک طالبان پاکستان (ٹی ٹی پی) کو (افغان) حکام کی جانب سے بہت آزادی اور حمایت حاصل ہے، جس کے نتیجے میں پاکستان کے خلاف ٹی ٹی پی کے حملے بڑھ گئے ہیں اور اس صورتحال کے باعث خطے میں تناؤ میں بھی اضافہ ہوا ہے۔‘
پاکستان نے اس رپورٹ پر اپنا ردعمل دیتے ہوئے کہا ہے کہ رپورٹ پاکستان کے دیرینہ خدشات کی بھرپور تائید کرتی ہے کہ افغانستان میں تحریکِ طالبان پاکستان (ٹی ٹی پی) اور القاعدہ کی موجودگی بدستور قائم ہے۔
اقوام متحدہ میں پاکستان کے مستقل مندوب عاصم افتخار احمد نے کہا ہے کہ ’یہ رپورٹ پاکستان کے اُس موقف کو مزید تقویت دیتی ہے کہ ٹی ٹی پی کی دہشت گردی کا اصل ہدف پاکستان ہے اور یہ خطرہ افغانستان سے جنم لیتا ہے۔ دہشت گرد گروہ کو افغانستان میں آزادانہ نقل و حرکت، سہولت کاری اور وسائل تک رسائی حاصل ہے، جس سے اس کی کارروائیوں کو تقویت ملتی ہے۔‘
یاد رہے کہ اقوام متحدہ کی یہ رپورٹ ایک ایسے وقت میں سامنے آئی ہے جبکہ پاکستانی حکومت گذشتہ کچھ عرصے سے تسلسل سے یہ الزام عائد کرتی آئی ہے کہ ملک میں شدت پسندی کی بڑی کارروائیوں میں ملوث کالعدم تحریک طالبان پاکستان (ٹی ٹی پی) کو افغانستان میں موجود طالبان حکومت کی حمایت حاصل ہے۔
خیال رہے گذشتہ برس ٹی ٹی پی کی کارروائیوں کے سبب پاکستان اور افغان طالبان کے درمیان متعدد سرحدی جھڑپیں دیکھنے میں آئی تھیں جس کے بعد قطر اور ترکی کی کوششوں سے دونوں ممالک میں جنگ بندی ممکن ہوئی تھی۔
جہاں پاکستان افغان طالبان پر ٹی ٹی پی کی پشت پناہی کرنے کا الزام کرتا ہے وہیں افغانستان میں برسراقتدار طالبان حکام اِن الزامات کی تردید کرتے ہیں۔
اقوام متحدہ کی رپورٹ میں کہا گیا ہے کہ اقوامِ متحدہ کے کچھ رکن ممالک نے خدشہ ظاہر کیا ہے کہ ’ٹی ٹی پی اپنے حملوں کے دائرہ کار کو بڑھانے کے لیے القاعدہ کے ساتھ اپنا تعاون بڑھا سکتی ہے اور خطے سے باہر بھی ایک خطرہ بن سکتی ہے۔‘
اقوامِ متحدہ کی سلامتی کونسل کی کمیٹی برائے مانیٹرنگ کا اپنی رپورٹ میں یہ بھی کہنا ہے کہ افغانستان میں القاعدہ کو بھی (افغان) حکام کی ’سرپرستی‘ حاصل ہے اور یہ گروہ کالعدم ٹی ٹی پی کو تربیت اور تجاویز بھی دیتا ہے۔
End of سب سے زیادہ پڑھی جانے والی
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
رپورٹ کے مطابق اقوامِ متحدہ کے متعدد رُکن ممالک نے اس خدشے کا اظہار بھی کیا ہے کہ غیرملکی افواج کی جانب سے افغانستان میں چھوڑا گیا اسلحہ کالعدم ٹی ٹی پی کے پاکستانی سکیورٹی فورسز کے خلاف حملوں کو مزید مہلک بنا رہا ہے۔
’ٹی ٹی پی جدید رائفلز، نائٹ وژن ڈیوائسز، تھرمل امیجنگ ڈیوائسز، سنائپر سٹمز اور ڈرون اٹیک سسٹم کا استعمال کرتی ہے۔‘
اس رپورٹ میں بتایا گیا ہے کہ ٹی ٹی پی بنیادی طور پر افغانستان کے ننگر ہار، کنڑ، خوست اور پکتیکا جیسے علاقوں میں متحرک ہے۔ یاد رہے کہ یہ وہ علاقے ہیں جو پاکستان کی سرحد کے قریب واقع ہیں اور ان پاکستانی سرحدی علاقوں میں پُرتشدد واقعات معمول سے پیش آتے ہیں۔
اقوامِ متحدہ کی کمیٹی نے اپنی رپورٹ میں مزید کہا ہے کہ سنہ 2025 میں پاکستان میں حملوں میں اضافہ دیکھا گیا ہے اور ایک سال میں 3500 سے زیادہ حملوں میں ٹی ٹی پی کے ملوث ہونے کی شکایات درج ہوئی ہیں اور ان میں 2100 حملے جولائی سے دسمبر 2025 کے دوران کیے گئے ہیں۔
اقوام متحدہ کی سلامتی کونسل کی جانب سے اس طرح کی رپورٹس پہلے بھی جاری کی جا چکی ہیں۔
افغانستان کے سینیئر صحافی اور تجزیہ کار سمیع یوسفزئی نے بی بی سی کو بتایا کہ اقوام متحدہ کی رپورٹ ہر سال ہی جاری کی جاتی ہے اور صرف اب نہیں بلکہ طالبان کی حکومت قائم ہونے سے قبل بھی اس طرح کی رپورٹ جاری کی جاتی رہی ہیں۔
وہ مزید کہتے ہیں کہ ایسی تمام رپورٹس میں ہر برس ایک ہی جیسے الفاظ کا استعمال کیا جاتا ہے اور کہا جاتا ہے کہ افغانستان میں 30 یا 40 گروہ ہیں۔
ان کے مطابق ایسی رپورٹس اشرف غنی اور حامد کرزئی کے ادوار میں بھی جاری ہوئی تھیں۔
تجزیہ کار و محقق عبدالسید بھی اس بات سے اتفاق کرتے ہیں کہ ایسا پہلی بار نہیں ہوا کہ اقوامِ متحدہ کی کسی رپورٹ میں افغان طالبان اور ٹی ٹی پی کے درمیان تعلقات سے متعلق معلومات شامل کی گئی ہوں۔
سینیئر صحافی اور تجزیہ کار رفعت اللہ اورکزئی کا کہنا ہے کہ اقوام متحدہ کی رپورٹ میں یہ بھی کہا جاتا رہا ہے کہ ٹی ٹی پی جیسی تنظیموں سے وابستہ لوگوں کی تعداد چھ ہزار سے لے کر سات ہزار تک ہے، لیکن آزاد ذرائع کا کہنا ہے کہ ان کی تعداد اس سے زیادہ ہے۔
ان کا کہنا تھا کہ ٹی ٹی پی بنیادی طور پر القاعدہ اور افغان طالبان کی بنائی ہوئی ایک تنظیم ہے اور القاعدہ  کو عالمی سطح پر ایک بڑی شدت پسند تنظیم سمجھا جاتا ہے۔
انھوں نے کہا کہ اس بات کا اعتراف ٹی ٹی پی کے سربراہ مفتی نور ولی محسود نے اپنی کتاب ’انقلاب محسود‘ میں بھی کیا ہے۔
سمیع یوسفزئی کا کہنا ہے کہ اس رپورٹ میں ٹی ٹی پی کی صلاحیتوں اور خطے سے نکل کر باہر کی دنیا کے لیے ممکنہ خطرات جیسی باتوں سے محسوس ہوتا ہے کہ اس رپورٹ میں حقائق بہت بڑھا چڑھا کر پیش کیے گئے ہیں۔
انھوں نے کہا کہ ’اب ٹی ٹی پی وہ تنظیم نہیں رہی جو پہلے بیت اللہ محسود یا حکیم اللہ محسود کے دور میں ہوا کرتی تھی، اور جس کا عالمی ایجنڈا ہوا کرتا تھا۔ یہاں تک کہ اب ٹی ٹی پی اپنے بیانات میں عالمی ایجنڈے پر بات تک نہیں کرتی۔‘
انھوں نے دعویٰ کیا کہ اقوام متحدہ کی حالیہ رپورٹ میں کوئی نئے شواہد نہیں پیش کیے گئے ہیں بلکہ لگ بھگ پرانی باتوں کو ہی دہرایا گیا ہے۔
سمیع یوسفزئی کے مطابق ’ٹی ٹی پی سے پاکستان کو تشویش ضرور لاحق ہے اور ٹی ٹی پی کی توجہ کا واحد مرکز بھی اب پاکستان ہی ہے۔‘
عبدالسید کا اس بارے میں کہنا تھا کہ اقوام متحدہ کی سکیورٹی کونسل کی کمیٹی برائے مانیٹرنگ کی رپورٹس کی معلومات کے ذرائع عمومی طور پر رُکن ممالک ہوتے ہیں۔
’چونکہ ہر ملک کے اپنے سیاسی مفادات اور مقاصد ہوتے ہیں اس لیے یہ ممکن ہے کہ ان معلومات پر وہ مفادات اثر انداز ہوئے ہوں۔‘
تاہم ان کا کہنا تھا کہ ان رپورٹس کی تیاری کا ایک باقاعدہ طریقہ کار موجود ہوتا ہے، جس کے تحت مختلف رکن ممالک سے حاصل شدہ معلومات کا جائزہ لے کر انھیں رپورٹ کا حصہ بنایا جاتا ہے۔
عبدالسید نے کہا کہ ’اقوام متحدہ کی رپورٹ یقیناً پاکستان کے اُس موقف کی پرزور تائید ہے کہ افغانستان میں ٹی ٹی پی کو سرپرستی اور پناہ حاصل ہے، لیکن چونکہ اس معلومات کے ذرائع پاکستان سمیت دیگر رکن ممالک ہوتے ہیں، اس لیے ان پر سوالات بھی اٹھتے رہتے ہیں۔‘
تاہم عبدالسید یہ ضرور مانتے ہیں کہ اقوام متحدہ جیسے عالمی ادارے سے اس نوعیت کا موقف سامنے آنا یقیناً افغان طالبان کے لیے ایک بڑا چیلنج ہو گا کیونکہ وہ ٹی ٹی پی کی موجودگی یا اس کی حمایت سے مسلسل انکار کرتے رہے ہیں۔
تجزیہ کار رفعت اللہ اورکزئی کہتے ہیں کہ افغان طالبان کی حکومت اور ٹی ٹی پی دونوں ہی اس بات کو تسلیم نہیں کرتے، لیکن ’یہ ایک حقیقت ہے کہ متعدد کالعدم شدت پسند تنظیموں کے اہم کردار افغانستان میں نظر آئے ہیں۔ القاعدہ کے رہنما ایمن الظواہری اور دیگر ٹی ٹی پی کے کمانڈرز افغانستان میں پائے گئے جبکہ ٹی ٹی پی کے کمانڈر عمر خالد خراسانی بھی افغانستان میں مارے گئے تھے۔‘
دوسری جانب سمیع یوسفزئی کا کہنا تھا کہ شدت پسند تنظیموں کی افغانستان میں موجودگی کے بارے میں سب سے زیادہ تشویش پاکستان کو ہے۔
’افغانستان کے دیگر ہمسایہ ممالک نے اس بارے میں کوئی بات نہیں کی اور ناں ہی کبھی ایسے کوئی واقعات ان کے ساتھ پیش آئے ہیں۔‘
افغان حکام ان تمام اطلاعات کی تردید کرتے رہے ہیں اور ان کا کہنا تھا کہ افغان حکومت کسی بھی ایسی تنظیم کی حمایت نہیں کرتی، جو کسی اور ملک میں جا کر پُرتشدد کارروائیاں کرتی ہو۔
افغان حکومت کے ترجمان ذبیح اللہ مجاہد نے چند روز پہلے کہا تھا کہ افغانستان کی سلامتی کے بارے میں جو تشویش ظاہر کی جا رہی ہے وہ بے بنیاد ہے، افغانستان محفوظ ہے اور یہاں کوئی غیر ملکی یا غیر مجاز مسلح گروہ موجود نہیں ہے۔
انھوں نے کہا تھا کہ افغان سرزمین کسی بھی ملک یا گروہ کے خلاف استعمال ہونے نہیں دی جائے گی۔
بی بی سی نے اس رپورٹ پر موقف جاننے کے لیے ٹی ٹی پی کے ترجمان محمد خراسانی سے بھی رابطہ کرنے کی کوشش کی تھی، تاہم ان کی جانب سے کوئی جواب موصول نہیں ہوا۔
دوسری جانب اقوام متحدہ میں پاکستان کے مستقل مندوب عاصم افتخار احمد نے ’ایکس‘ پر اپنے بیان میں کہا کہ ’اس رپورٹ میں کہا گیا ہے کہ افغان ڈی فیکٹو حکام نے متعدد دہشت گرد گروہوں، بالخصوص ٹی ٹی پی، کو ایک سازگار ماحول فراہم کیا ہے جس کے نتیجے میں اسے زیادہ آزادی اور سہولت ملی ہے۔ اس صورتحال نے پاکستان کے خلاف ٹی ٹی پی حملوں میں اضافہ اور خطے میں کشیدگی کو مزید بڑھا دیا ہے۔‘
ان کا مزید کہنا تھا کہ ’رپورٹ میں یہ تشویشناک پہلو بھی اجاگر کیا گیا ہے کہ القاعدہ کو افغان حکام کی سرپرستی حاصل ہے، جس کے باعث یہ تنظیم تربیت اور حکمتِ عملی کی رہنمائی فراہم کر کے ٹی ٹی پی کے لیے سہولت کار اور قوت بڑھانے والے عنصر کے طور پر کام کر رہی ہے۔‘
انھوں نے کہا کہ ’یہ رپورٹ پاکستان کے اس مؤقف کو مزید تقویت دیتی ہے کہ ٹی ٹی پی کی دہشت گردی کا اصل ہدف پاکستان ہے اور یہ خطرہ افغانستان سے جنم لیتا ہے۔ دہشت گرد گروہ کو افغانستان میں آزادانہ نقل و حرکت، سہولت کاری اور وسائل تک رسائی حاصل ہے، جس سے اس کی کارروائیوں کو تقویت ملتی ہے۔‘

[87]
’آپریشن 021‘ پاکستان میں بننے والی پہلی جاسوسی فلم یا ’سپائی تھرلر‘ فلم ہے جو عیدالاضحیٰ کے موقع پر نمائش کے لیے پیش کی جا رہی ہے۔
اتوار کی شام کراچی میں آپریشن 021 کے پریس شو کے دوران دکھائے جانے والے ٹریلر اور ابتدائی سات منٹ کی فلم دیکھنے والے فلمی صنعت اور میڈیا کے لوگوں کی رائے میں فلم نہ تو پاکستانی ٹائپ کی ہے اور نہ ہی بالی وڈ ٹائپ کی۔ بلکہ اسے ہالی وڈ ٹائپ کی فلم کہا جا سکتا ہے۔
اسی طرح کے خیالات کا اظہار فلم کی پروڈیوسر زیبا بختیار، ان کے بیٹے اذان سمیع خان اور ڈائریکٹر جمشید محمود جامی نے بھی کیا۔
اس فلم میں اداکار شان شاہد نے مرکزی کردار ادا کیا ہے۔
فلم کے دیگر اداکاروں میں شمعون عباسی، آمنہ شیخ، ایوب کھوسو، حمید شیخ، تطمین القلب، ایاز سموں، گوہر رشید، بلال اشرف، اینڈی ہائنز، جو ٹون، جیمس ہالٹ، عبداللہ غزنوی اور دانیال راحیل شامل ہیں۔
فلم کی کہانی افغانستان میں ممکنہ طور پر مل سکنے والی تین کھرب ڈالر مالیت کی معدنیات اور پاکستان میں نیٹو ٹرالروں اور ٹینکروں پر ہونے والے حملوں کے گرد گھومتی ہے۔
افغانستان میں مذکورہ معدنیات کا ہونا فکشن نہیں ہے۔
امریکی ذرائع افغانستان میں سونے، لیتھیم، لوہے، تانبے، کوبالٹ اور دیگر معدنیات کے بڑے ذخائر کے موجود ہونے کی تصدیق کر چکے ہیں۔
End of سب سے زیادہ پڑھی جانے والی
یہ فلم کئی سال پہلے شروع ہوئی تھی اور اس کا سابقہ نام ’ایکٹورشنسٹ‘ تھا اور اس کے ڈائریکٹر آسٹریلین نژاد سمر نکس تھے۔
فلم لمبی ہوتی گئی اور سمر نکس کے لیے ویزے کے مسائل پیدا ہو گئے، جس کی وجہ سے انھیں واپس جانا پڑا اور ان کا کام جامی کے حصے میں آ گیا۔
جامی کے آتے ہی کہانی پر نئے سرے سے غور ہوا، کچھ تبدیلیاں آئیں۔ فلم کی شوٹنگ شروع ہوئی تو مقبولیت کے نئے ریکارڈ قائم کرنے والی فلم ’وار‘ آ گئی۔
مماثلت محسوس ہو سکنے والی کچھ باتوں کو دور کرنے کے لیے کہانی میں مزید تبدیلیاں کی گئیں۔
فلم کے ڈائریکٹر جامی کے مطابق: ’ہم نے نئے انداز سے سوچنا شروع کیا اور فیصلہ کیا کہ فلم کو نئے سرے سے لکھا جائے۔ 60 فی صد کے لگ بھگ فلم پھر سے بنائی گئی۔‘
اب جو فلم او ٹو ون 021 ہے۔ اس کی کہانی کے مطابق ایک افغانی عبداللہ (ایوب کھوسو) محسوس کرتا ہے کہ کھربوں ڈالر کی معدنیات کی دریافت کے بعد 30 سال کی جنگ کا شکار اس کا ملک ایک اور جنگ کا نشانہ بننے والا ہے جو کارپوریٹ جنگ ہو گی اور اس کی زد میں ہمسایہ ملک پاکستان بھی آئے گا۔

[88]
دنیا بھر میں مسلمان ان دستاویزات پر اپنے غصے کا اظہار کر رہے ہیں، جن سے ظاہر ہوتا ہے کہ مذہب اسلام کے مقدس ترین مقام کعبہ کو ڈھانپنے والے کپڑے کے کئی ٹکڑے سزا یافتہ جنسی مجرم جیفری ایپسٹین کو بھیجے گئے تھے۔
30 جنوری کو امریکی محکمہ انصاف کی طرف سے جاری کردہ ایپسٹین فائلز کی قسط میں سنہ 2017 کی ایسی ای میلز ہیں، جن میں غلاف کعبہ (جسے ’کسوہ‘ کہا جاتا ہے) کے تین ٹکڑوں کی کھیپ کی نشاندہی کی گئی ہے، جن کو سعودی عرب سے کیریبیئن میں ایپسٹین کے گھر بھیجا گیا۔
ایک ایکس صارف نے لکھا کہ ’ذرا سوچیے کہ دنیا کے مقدس ترین مقام کا ایک حصہ گندی ترین جگہ پر بھیجا گیا۔‘
سنہ 2014 کی ایک تصویر میں دیکھا جا سکتا ہے کہ ایپسٹین ایک آدمی کے ساتھ زمین پر پڑے کپڑے کے ایک ٹکڑے کا معائنہ کر رہے ہیں، جو کعبہ کے دروازے کو ڈھانپنے والے ’کسوہ‘ کے سب سے زیادہ آرائشی حصے سے مشابہت رکھتا ہے۔
ایک اور ایکس صارف نے لکھا کہ ’یہ دیکھ کر میرا دل ٹکڑے ٹکڑے ہو گیا کہ کسوہ کو قالین کی طرح فرش پر بچھایا گیا۔‘
تاہم اس تصویر کا ان دستاویز سے کوئی تعلق نظر نہیں آتا، جن سے پتہ چلتا ہے کہ کسوہ کے حصے سنہ 2017 میں ایپسٹین کو بھیجے گئے تھے۔
اور بھی یہ واضح نہیں کہ آیا تصویر میں موجود کپڑا اصلی ’کسوہ‘ کا حصہ ہے۔
،تصویر کا ذریعہSource: US Department of Justice
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
غلاف کعبہ کو کالے رنگ کے جس ریشم سے تیار کیا جاتا ہے اس پر سنہری اور چاندی کے تاروں سے قرانی آیات کندہ کی جاتی ہیں۔
مکہ میں مسجد الحرام کے مرکز میں موجود کعبہ کی چاروں دیواروں کو ’کسوہ‘ سے ڈھانپا جاتا ہے۔
ہر سال سینکڑوں عازمین اس کو ہاتھ لگاتے ہیں اور نئے اسلامی سال کے موقع پر ایک تقریب میں اسے تبدیل کیا جاتا ہے۔
امریکی محکمہ انصاف کی آرکایئو کے مطابق سنہ 2017 میں ایپسٹین کے سٹاف اور ’عزیز الاحمدی‘ نامی ایک شخصیت کے درمیان ای میلز کا تبادلہ ہوا، جس میں ایپسٹین کو ’کسوہ‘ کے تین ٹکڑوں کی ترسیل کا بندوبست کیا گیا: ایک سبز رنگ کے ٹکڑے کو کعبہ کے اندر استعمال ہونے والے کپڑے کے طور پر بیان کیا گیا، بیرونی غلاف میں استعمال ہونے والا ایک کالا کپڑا اور اسی مواد سے بنا ہوا ایک کڑھائی والا کپڑا تاہم اسے استعمال نہیں کیا گیا تھا۔
یکم فروری 2017 کی ایک ای میل اشارہ کرتی ہے کہ ’احمدی‘ کہلانے والے کسی کے معاون نے ایپسٹین کے عملے کو بتایا کہ وہ ’مسجد کے لیے کعبہ کے کچھ ٹکڑے بھیجیں گے۔‘
یہ واضح نہیں کہ آیا وہ ’مسجد‘ ایپسٹین کی پراپرٹی کے کسی مقام کو کہہ رہے تھے۔
اب تک جن ایپسٹین فائلز کا جائزہ لیا گیا، ان میں جزیرے پر کسی مسجد کا ذکر نہیں تاہم امریکی محکمہ انصاف کی ویب سائٹ پر موجود دستاویز کے مطابق ایک چھوٹی عمارت ’مندر‘ کا حوالہ ملتا ہے۔
یہ واضح نہیں کہ ای میلز کے تبادلے میں اس کا مطلب کیا تھا۔
یہ ’لٹل سینٹ جیمز‘ جزیرے پر ایک مندر ہے، یہ جزیرے کے جنوبی حصے میں سنہری گنبد کے ساتھ ایک چھوٹی سی عمارت ہے۔
واضح رہے کہ دستاویز میں جس ’مسجد‘ کا ذکر کیا گیا، وہ مکہ کی مسجد الحرام نہیں جہاں پر کعبہ موجود ہے۔
دستاویز سے پتہ چلتا ہے کہ یہ کارگو 4 مارچ 2017 کو ایپسٹین کے پالم بیچ میں موجود گھر پہنچا اور پھر اسے یو ایس ورجن آئی لینڈ میں سینٹ تھامس بھیج دیا گیا۔ یہ ایپسٹین کے نجی جزیرے ’لٹل سینٹ جیمز‘ سے قریب ہے جس کے بارے میں متعدد متاثرین نے الزام لگایا کہ انھیں وہاں سمگل کیا گیا اور ان کا جنسی استحصال ہوا۔
14 مارچ 2017 کی تاریخ کے ساتھ امریکی کسٹم کے ایک فارم پر اس سامان کو ’پینٹنگز، ڈرائنگز اور پیسٹلز‘ قرار دیا گیا۔
21 مارچ کی ایک ای میل میں ’ایپسٹین کے گھر‘ کسوہ کے ٹکڑے ڈیلیور ہونے کی تصدیق کی گئی۔
اس کے بعد احمدی کی جانب سے بھیجی گئی ایک ای میل میں ایپسٹین کو بتایا گیا کہ اس سیاہ ٹکڑے کو ’سنی، شیعہ اور دیگر فرقوں کے کم از کم ایک کروڑ مسلمانوں نے چھوا۔‘
ای میل میں کہا گیا کہ ’وہ کعبہ کے گرد سات بار چکر لگاتے ہیں۔ پھر ہر کوئی اسے چھونے کی کوشش کرتا ہے اور وہ  اس ٹکڑے پر اپنی دعائیں، خواہشات، آنسو اور امیدیں رکھتے ہیں۔‘
یہ واضح نہیں کہ آیا ایپسٹین نے ’کسوہ‘ کے ٹکڑے بطور تحفہ وصول کیے یا وہ اصلی بھی تھے۔
،تصویر کا ذریعہSource: US Department of Justice
تاہم امریکی محکمہ انصاف کے ریکارڈ کے مطابق یہ کوئی پہلا موقع نہیں تھا کہ ایپسٹین کو سعودی عرب سے کوئی سامان بھیجا گیا ہو۔
27 جنوری 2017 کو ای میلز کے ایک تبادلے میں، ایک شخص جسے احمدی کا معاون بتایا گیا، بظاہر ’مسجد کی اندرونی تصاویر کی درخواست کرتا‘ ہے تاکہ ’مسجد کے اندر کسی چیز‘ کی تیاری کا کام شروع کیا جا سکے۔
اس سے پہلے ای میلز کے اسی تبادلے میں ایپسٹین کے ایک اسسٹنٹ نے ایپسٹین کے گھر ’خیمے اور دیگر گھریلو سامان‘ پہنچنے کی تصدیق کی۔
امریکی محکمہ انصاف کی فائلز میں ایک دستاویز میں ایک روایتی عربی اون کے خیمے اور دیگر اشیا جیسے قالین، کافی کے برتن، کپ اور ٹوکریاں دکھائی گئی ہیں تاہم اس بات کا تعین نہیں کیا جا سکا کہ آیا اس کھیپ میں ایپسٹین کو یہ چیزیں پہنچائی گئی تھیں۔
دونوں بار سامان کی ڈیلیوری جیفری ایپسٹین کو سنہ 2008 میں جنسی مجرم کے طور پر سزا سنائے جانے کے بعد کی گئی تھی۔ جیفری ایپسٹین نے جسم فروشی کا مطالبہ (جس میں ایک نابالغ بھی شامل تھا) کرنے کے دو الزامات کا اعتراف کیا تھا۔
’احمدی‘ نے اس بارے میں بی بی سی کے سوالوں کا جواب نہیں دیا۔ دستاویز میں کسی کے نام کا شامل ہونا اس بات کا ثبوت نہیں کہ وہ کسی غلط کام میں ملوث ہو۔
غلاف کعبہ کی تیاری، اسے کعبہ کو اوڑھانے، ہر سال تبدیل کرنے اور پرانے غلاف کے استعمال تک کسوہ کے ہر معاملے پر سعودی حکام کا کنٹرول ہے لیکن پرانے کسوہ کی تقسیم کے حوالے سے کوئی قانون موجود نہیں۔
بی بی سی نے اس معاملے پر مزید معلومات حاصل کرنے کے لیے سعودی حکام سے رابطہ کیا تاہم اس تحریر کی اشاعت تک کوئی جواب موصول نہیں ہوا۔
امور برائے حج و عمرے کے مصنف احمد الحلابی نے بی بی سی کو بتایا کہ ’سونے اور چاندی کے نوشتہ جات والے حصے جنھیں اکثر ’بیلٹ‘ اور ’سمادی‘ کہا جاتا ہے، کو صرف سعودی رائل کورٹ کے اہلکار ہی کسی کو تحفے میں دے سکتے ہیں۔‘
’یہ حصے مسلم ممالک کے سربراہان اور حکومتی اہلکاروں کو دیے جاتے ہیں۔‘
احمد الحلابی نے مزید بتایا کہ ’باقی کا کالا کپڑا عام طور پر مختلف ٹکڑوں میں کاٹ کر نچلے عہدے کے اہلکاروں کو دیا جاتا ہے۔‘
لندن میں ایس او اے ایس یونیورسٹی میں اسلامی آرٹ کے مؤرخ ڈاکٹر سائمن او میارا کہتے ہیں کہ کسوہ ’مذہبی لحاظ سے مقدس‘ نہیں تاہم مسلم دنیا میں اس کا بہت احترام کیا جاتا ہے۔
’یہ کعبہ کی عمارت پر بالکل ایک بادشاہ کے لباس کی طرح ہے۔‘
’ایک بار جب کسوہ کعبہ سے اتر جائے تو اس کی بے حرمتی نہیں کی جا سکتی۔ آپ اس پر پاؤں نہیں رکھ سکتے۔‘
دوسری طرف حلابی امریکی محکمہ انصاف کی طرف سے جاری کردہ خط و کتابت میں مذکور حصوں کی صداقت پر بھی سوال اٹھاتے ہیں۔ وہ یہ بھی کہتے ہیں کہ غیر مسلموں کو کسوہ تحفے میں دینے کی اجازت نہیں۔
،تصویر کا ذریعہSource: US Department of Justice
امریکی محکمہ انصاف کی فائلز کے مطابق سنہ 2016 اور سنہ 2019 کے ابتدائی اوائل میں ایپسٹین اور احمدی کے درمیان مختلف موضوعات پر متعدد ای میلز کا تبادلہ ہوا۔
کچھ ای میلز میں انھیں ’باس‘ یا ’ماسٹر‘ کہہ کر مخاطب کیا گیا اور دستاویزات سے پتہ چلتا ہے کہ یہ دونوں نیویارک اور پیرس میں مختلف جگہوں پر مل چکے تھے۔
امریکی محکمہ انصاف کی جانب سے جاری دستاویزات سے پتہ چلتا ہے کہ ایپسٹین نے احمدی کے ذریعے سعودی حکومت پر اثرانداز ہونے کی کوششیں کیں۔
جولائی 2016 میں احمدی کے نام سے ایک ای میل سے اشارہ ملتا ہے کہ وہ ایپسٹین اور ’ایچ ای رفعت‘ (HE Raafat) نامی کسی شخص کے درمیان ملاقات کا بندوبست کرنے کی کوشش کر رہی تھیں جو ایپسٹین کی کمپنی سے ’لطف اندوز‘ ہونا چاہتا ہے۔
ممکنہ طور پر ’HE‘ کا مطلب ’ہیز ایکسی لینسی‘ (His Excellency) ہے، یہ لقب سعودی عرب میں اعلیٰ سرکاری اہلکاروں کے لیے استعمال کیا جاتا ہے۔
امریکی محکمہ انصاف کی جاری کردہ دستاویزات سے پتہ چلتا ہے کہ ایپسٹین نے اگست 2016 میں احمدی نامی کسی شخص کو ای میل میں سعودی عرب کی تیل کی سرکاری کمپنی ’آرامکو‘ کی پبلک لسٹنگ نہ کرنے کا مشورہ دیا۔
بعد میں ’احمدی‘ یہ کہتے ہوئے نظر آتی ہیں کہ وہ اس کا ’جائزہ‘ لیں گی اور جواب میں کسی ’رفعت الصباغ‘ کا ای میل ایڈریس کاپی کرتی ہیں۔
نومبر سنہ 2016 میں ایپسٹین کے ایک اسسٹنٹ کے اکاؤنٹ سے ای میل میں کہا گیا کہ ’عزیزہ ہی رفعت کے اسسٹنٹ ہیں۔‘
مختلف لوگوں کو بھیجی گئیں متعدد ای میلز میں ایپسٹین کی جانب سے ’رفعت الصباغ‘ کو ’سعودی ولی عہد‘ کے ’مشیر‘ کے طور پر بیان کرتے دیکھا گیا۔
سعودی عرب کی سرکاری پریس ایجنسی کی طرف سے سنہ 2017 کی ریلیز میں انھیں ’شاہی عدالت میں مشیر‘ کے طور پر نامزد کیا گیا۔
امریکی محکمہ انصاف کی فائلز میں موجود ای میلز کے مطابق ’صباغ‘ نامی کوئی شخص ایپسٹین کے ساتھ اکثر خط و کتابت کرتا نظر آتا ہے۔
سنہ 2016 کے ایک ٹیکسٹ میسج میں ’رفعت الصباغ‘ کے نام سے ایک اکاؤنٹ کی جانب سے ایپسٹین کو لکھا گیا کہ ’میں آپ کی دوستی کو پسند کرتا ہوں۔‘
’رفعت الصباغ‘ کے نام سے ایپسٹین کو ایک ای میل میں ایک ایسی خبر کا لنک بھیجا گیا، جس میں ایک 17 سالہ روسی بیوٹی کوئین مبینہ طور دبئی گئیں تاکہ اپنے کنوارے پن کو فروخت کر سکیں۔
جس کے جواب میں پیڈو فائل جیفری ایپسین نے لکھا کہ ’آخر آپ نے مجھے کچھ قابل قدر چیز بھیجی۔‘
دوسری طرف ان فائلز میں خود احمدی کے بارے میں معلومات محدود ہیں لیکن ستمبر 2018 کی ایک ای میل میں، اس نام کا کوئی شخص ایپسٹین سے اپنی موبائل گیم کمپنی کے بارے میں مشورہ مانگتا دکھائی دیتا ہے۔
کسوہ اور ای میلز میں جن لوگوں کا حوالہ دیا گیا، ان کے ایپسٹین سے تعلقات پر بہت سے سوالات ہیں۔ پوری مسلم دنیا میں سعودی حکام سے اس معاملے کی مکمل تحقیقات کے مطالبات بڑھ رہے ہیں۔

[89]
اسرائیلی فوج کا کہنا ہے کہ اس نے ایسے دو فلسطینیوں کو ہلاک کر دیا ہے جن پر رواں برس جون میں مقبوضہ غربِ اردن سے تین اسرائیلی لڑکوں کے اغوا اور ان کی ہلاکت میں ملوث ہونے کا شبہ تھا۔
ان اسرائیلی لڑکوں کی ہلاکت کے بعد ہی غزہ میں اسرائیلی کارروائی شروع ہوئی تھی جس میں دو ہزار سے زیادہ افراد مارے گئے۔
اسرائیل کی فوج کے ترجمان لیفٹیننٹ کرنل پیٹر لرنر نے کہا ہے کہ عمر ابوعائشہ اور مروان القواصمی نامی ان افراد کو منگل کو بیت الخلیل کے علاقے میں ایک آپریشن کے دوران مارا گیا۔
ترجمان کے مطابق ایک فلسطینی اسرائیلی فوج کے خصوصی دستوں سے فائرنگ کے تبادلے میں ہلاک ہوا۔
اسرائیلی فوج کے ذرائع کے مطابق کارروائی میں دوسرا شخص بھی ہلاک ہوا لیکن اس کی باقاعدہ تصدیق ابھی باقی ہے۔
ان دونوں افراد کا ایک اور رشتے دار پہلے ہی حراست میں ہے اور اس پر اسرائیلی لڑکوں کے اغوا کی فردِ جرم عائد کی جا چکی ہے۔
بیت الخلیل کے رہائشیوں نے خبر رساں ادارے روئٹرز کو بتایا ہے کہ اسرائیلی فوجیوں نے علی الصبح ایک مکان کا محاصرہ کیا جس کے بعد فائرنگ کی آوازیں سنائی دیں۔
اسرائیلی فوج کے ترجمان نے کہا ہے کہ ’پولیس اور فوج انھیں گرفتار کرنے کی کوشش کر رہی تھی کہ فائرنگ کا تبادلہ ہوا۔ ہم نے گولیاں چلائیں تو جواباً ہم پر فائرنگ ہوئی اور اسی تبادلے میں وہ مارے گئے۔‘
End of سب سے زیادہ پڑھی جانے والی
لیفٹیننٹ کرنل پیٹر لرنر کا یہ بھی کہنا تھا کہ ’ہم نے ان میں سے ایک کی لاش دیکھی ہے لیکن دوسرے کی نہیں۔ تاہم غالب خیال یہی ہے کہ وہ بھی مارا گیا ہے۔‘
روئٹرز کے مطابق بیت الخلیل کے گورنر کامل حمید نے فلسطینی ریڈیو پر دونوں افراد کی ہلاکت کی تصدیق کی ہے۔
ان کا کہنا تھا کہ ’القواصمی اور ابوعائشہ آج صبح بیت الخلیل یونیورسٹی کے علاقے میں فوجی آپریشن کے دوران ہلاک کر دیے گئے۔ ہم اس جرم کی مذمت کرتے ہیں اور یہ دانستہ اور سوچ سمجھ کر کیا جانے والا قتل ہے۔‘
خیال رہے کہ تین اسرائیلی باشندوں کی گمشدگی کا واقعہ 12 جون کو پیش آیا تھا اور ان کی لاشیں 30 جون کو بیت الخلیل کے نزدیک سے ملی تھیں۔
لاشوں کی برآمدگی کے بعد اسرائیل نے آٹھ جولائی کو غزہ پر حملوں کا آغاز کر دیا تھا اور کئی ہفتے جاری رہنے والی اس کارروائی میں 2100 فلسطینی مارے گئے تھے جن میں سے بیشتر عام شہری تھے۔
فلسطینی عسکریت پسندوں کے جوابی حملوں میں 67 اسرائیلی فوجی اور چھ شہری بھی ہلاک ہوئے تھے۔

[90]
پاکستانی اداکار نعمان اعجاز کا شمار ان فنکاروں میں ہوتا ہے جن کا کسی بھی پراجیکٹ کے ساتھ جڑنا اس کی کامیابی کی ضمانت سمجھا جاتا ہے۔
گذشتہ سال ختم ہونے والا ڈرامہ ’بسمل‘ ہو یا رواں سال کے سب سے کامیاب ڈراموں میں شمار ہونے والا ’پرورش‘ ان کی اداکاری ہر پراجیکٹ کو منفرد بنا دیتی ہے۔
اس وقت بھی ان کا ایک ڈرامہ ’شرپسند‘ نشر ہورہا ہے جس میں انھوں نے ایک ایسا منافق شخص کا کردار ادا کیا ہے، جسے عام طور پر مرد اداکار ادا کرنے سے کتراتے ہیں۔
بی بی سی اردو سے گفتگو کرتےہوئے ان کا کہنا تھا کہ اس کردار کو منتخب کرنے کی سب سے بڑی وجہ اس کے ذریعے ہونے والی اصلاح کا پہلو تھا۔
نعمان اعجاز کا کہنا تھا ’جب کوئی کردار ملتا ہے تو مجھے اس سے غرض نہیں ہوتی کہ اس میں میرے ساتھ کون ہے اور کون نہیں۔ میرا مسئلہ یہ ہوتا ہے کہ کیا اس کے ذریعے سوسائٹی میں کوئی پیغام جائے گا؟ کیا اس سے اخلاقیات میں کوئی تبدیلی آئے گی؟ کوئی سدھر جائے، کسی کا گھر بچ جائے۔ کیا اس کردار کو دیکھ کر لوگ اللہ سے معافی مانگ لیں گے؟ اگر ایسا ہوتا ہے تو میں اسے ضرور کرتا ہوں۔‘
’شرپسند‘ میں وہ فراست علی خان نامی ایسے شخص کا کردار نبھا رہے ہیں جو مذہب کا سہارا لے کر محلے کے ہر گھر میں اپنے قول و فعل سے شرانگیزی کرتا ہے۔
نعمان اعجاز کا کہنا تھا کہ جب انھوں نے اس کردار کی حامی بھری، توانھیں اندازہ بھی نہیں تھا کہ ’ہماری سوسائٹی میں ایسے لوگ ہوتے ہیں۔‘
’میں نے خود ایسے کردار بہت کم دیکھے ہیں جو لگائی بجھائی کا کام کرتے ہیں، اس لیے یہ مجھے بہت اچھا لگا اور میں نے ہدایتکار احسن طالش کے ساتھ اس پر کام شروع کر دیا۔ لیکن ڈرامہ آن ایئر ہونے کے بعد سوشل میڈیا پر لوگوں کا ردعمل دیکھ کر مجھے اندازہ ہوا کہ اس قسم کے کردار تو ہمارے معاشرے کا حصہ ہیں۔‘
End of سب سے زیادہ پڑھی جانے والی
اپنے کرداروں کے انتخاب پر ان کا کہنا تھا کہ ’میری کوشش ہوتی ہے کہ ہر اس کردار کو جانے نہ دوں جس سے معاشرے کو کوئی پیغام پہنچ سکتا ہو۔‘
فراست علی خان کے کردار کو منفرد بنانے کے لیے نعمان اعجاز نے جہاں اس کی چال ڈھال مختلف رکھی وہیں بولنے کے انداز میں بھی تجربہ کیا۔
وہ کہتے ہیں ’یہ عام کرداروں سے بہت منفرد ہے۔ اسے موڈیفائی کرنے میں بھی وقت لگا اور اس کی شخصیت ڈھالنے میں بھی۔ چار ماہ کی محنت کے بعد فراست علی خان کی جو شخصیت سامنے آئی ہے اسے دیکھ کر شائقین کو کچھ نیا نیا سا لگتا ہے۔‘
’اگر اسے سادہ یا سنجیدہ طریقے سے کیا جاتا تو میرا نہیں خیال کہ یہ ڈرامہ چل پاتا۔‘
انھوں نے مزید کہا کہ ڈرامے کے آغاز میں ہدایت کار اور پروڈیوسر دونوں نے انھیں آنکھیں جھپکانے سے منع کیا تھا۔ لیکن ڈرامہ آن ایئر ہونے کے بعد ’کسی نے کچھ نہیں کہا کیوں کہ عوام کو فراست کے بات کرنے کا طریقہ اور باڈی لینگویج، سب پسند آ گیا تھا۔‘
’فراست اسی سوسائٹی کا کردار ہے اور ناظرین کو میرا انداز اچھا لگ رہا ہے جس پر میں بہت خوش ہوں۔ یہ کردار 24 کروڑ عوام کی نمائندگی کرتا ہے۔ ہمارے قول و فعل میں تضاد ہے، کہتے کچھ ہیں اور کرتے کچھ۔‘
نعمان اعجاز کے بقول وہ فراست علی خان کے مقابلے میں بہت مثبت انسان ہیں۔ ان کی کوشش ہوتی ہے کہ ان کے ساتھی اداکار کا کام ان سے بہتر ہو تاکہ اس کے طفیل لوگ انھیں بھی دیکھ لیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
نعمان اعجاز پاکستان کے ان چند اداکاروں میں شامل ہیں جو پچھلی پانچ دہائیوں سے نہ صرف سکرین پر اپنی موجودگی برقرار رکھے ہوئے ہیں بلکہ آج بھی مرکزی کرداروں میں نظر آتے ہیں۔
نوے کی دہائی میں ’فشار‘ نامی ڈرامے سے کریئر کا آغاز کرنے والے نعمان اعجاز نے شروعات میں ’دشت‘ اور ’نجات‘ جیسے ہٹ ڈراموں میں کام کیا۔
اس کے علاوہ ’آنسو‘، ’میرا سائیں‘، ’بڑی آپا‘، ’الو برائے فروخت نہیں‘، ’جیکسن ہائیٹس‘، ’ڈر سی جاتی ہے صِلہ‘، ’رقیب سے‘، ’پری زاد‘، ’بسمل‘ اور ’پرورش‘ میں بھی ان کی اداکاری کو کافی پسند کیا گیا۔
تاہم ہٹ ڈراموں کے باوجود وہ جس بات کو ناقابل قبول سمجھتے ہیں وہ ہے معاشرے میں پھیلتا ہوا ’کینسل کلچر‘، جس کے نشانے پر نعمان اعجاز کئی بار آئے، کبھی کسی انٹرویو میں بیوی کو دھوکہ دینے کی بات پر تو کبھی ساتھی اداکاروں کی اداکاری پراپنی رائے دے کر۔
مگر اس کے باوجود وہ سمجھتے ہیں کہ کسی مسئلے پر بات کرنے سے معاملہ ٹھیک ہو سکتا ہے لیکن ’لوگ تحقیق کے بجائے سنی سنائی بات پر یقین کر لیتے ہیں جس سے نقصان ہوتا ہے۔‘
’ہمارے ہاں پرابلم یہ ہے کہ ہم بات سنتے ہیں اور اس پر دھاوا بول دیتے ہیں، ہم بات پر بات نہیں کرتے۔ اسے سمجھتے نہیں ہیں کہ یہ کس سٹیٹ آف مائنڈ میں کہی گئی۔‘
ان کا مزید کہنا تھا کہ ’ہم اتنی فارغ قوم ہیں کہ بغیر تحقیق کیے بات کرنے والے کی دھجیاں اڑا دیتے ہیں۔ اگر کوئی میری طنزیہ بات کو سنجیدگی سے لیتا ہے تو یہ میرا مسئلہ نہیں ہے۔ اسے کسی اچھے ڈاکٹر سے رجوع کرنا چاہیے۔‘
آج کل ایک نیا ٹرینڈ بھی سامنے آ رہا ہے جس میں ڈراموں میں کام کرنے والے افراد  ٹی وی پر بیٹھ کر تنقید کررہے ہوتے ہیں۔
نعمان اعجاز بھی ان اداکاروں میں سے ایک ہیں جن کے خیال میں اس طرح کے پروگرام نہیں ہونا چاہییں، کیوں کہ ’ڈرامے بنانے والے کم وسائل، زیادہ مسائل اور مشکل حالات کے باوجود اچھا کام کر رہے ہیں۔‘
نعمام اعجاز کا کہنا تھا کہ ’ان افراد کے گھر میں کتنی مجبوری ہے جس کی وجہ سے انھیں یہ کام بھی کرنا پڑا، یہ لوگ ان حالات سے بھی واقف ہیں جن میں ایک سیریل بنتا ہے، پھر بھی نئے آنے والوں کا مذاق اڑا کر ان کی حوصلہ شکنی کرتے ہیں۔‘
ان کے بقول جس ملک میں نیا اداکار سکرپٹ میں ’کا، کی، کو‘ بھی تبدیل نہیں کر سکتا، جہاں سکرپٹ پڑھنے کا سلیقہ بہت کم لوگوں کو آتا ہو، وہاں نوجوانوں کا ہنر تراشنے کی ضرورت ہے، انھیں نیچا دکھانے کی نہیں۔‘
نعمان اعجاز کہتے ہیں کہ ’افسوس یہ ہے کہ ہمارے ملک میں کام دیکھ کر نہیں بلکہ فیلڈ میں زیادہ وقت گزارنے والے کو سینئیر سمجھا جاتا ہے جو خود کو بڑا سمجھ بیٹھتے ہیں۔‘
نعمان اعجاز کا مزید کہنا تھا کہ ’میرے نزدیک تنقید کرنے والے اہم نہیں بلکہ وہ لوگ زیادہ اہم ہیں جو محنت کرتے ہیں اور اپنے کام کو بہتر کرنے کی کوشش کرتے ہیں۔ مجھ پر فرض ہے کہ ان کی ہر ممکن مدد کروں۔‘
بہت کم لوگ یہ جانتے ہیں کہ نعمان اعجاز نے ٹی وی پر اداکاری سے پہلے فلموں میں طبع آزمائی کی تھی اور اس کے ساتھ ساتھ وہ بطور وکیل بھی کام کر چکے ہیں۔
وکالت سے جو انھوں نے سیکھا شاید اسی وجہ سے وہ ان فنکاروں کی صف میں شامل نہیں جو شوبز انڈسٹری میں تاخیر سے معاوضہ ملنے کی شکایت کرتے نظر آتے ہیں۔
ان کے مطابق ’اگر کنٹریکٹ اچھا بنا ہو اور اپنا حق حاصل کرنے کی طاقت ہو تو کوئی پے منٹ روک نہیں سکتا۔‘
پچھلے 20 برس میں انھوں نے صرف دو فلموں، پاکستانی فلم ’رام چند پاکستانی‘ اور پاک انڈیا پنجابی فلم ’ورثہ‘ میں کام کرنے کی وجہ بتاتے ہوئے کہا کہ وہ خود کو فلمی ماحول کے لیے موزوں نہیں سمجھتے۔
’جب اللہ نے ٹی وی پر اچھا کریئر دیا ہوا ہے تو اپنی عزت پر فلم میں کام کر کے دھبہ کیوں لگاؤں۔ پاکستان میں آج بھی فلم ایک جوا ہے۔ ہمارے پاس نہ فلم میکر ہیں نہ رائٹر اور ڈائریکٹر کیوں کہ ہمیں فلم کا آئیڈیا ہی نہیں۔ جو بھی فلم بنا رہا ہے، اپنے شوق میں اور اپنے خرچے پر بنا رہا ہے۔ ہم صرف باہر سے دعا کر سکتے ہیں۔‘
نعمان اعجاز اپنے بیٹے زاویار کی انڈسٹری میں انٹری پر زیادہ خوش نہیں۔
خود اپنے بارے میں بھی ان کا خیال ہے کہ اگر انھیں دوبارہ شوبز میں آنے سے پہلے والا نعمان اعجاز کہیں مل جائے تو وہ اسے فیلڈ میں نہ آنے کا مشورہ دیں گے۔
وہ کہتے ہیں ’میں شوبز سے پہلے والے نعمان اعجاز کو کہوں گا کہ اس فیلڈ میں نہ آنا۔ یہ اچھے لوگ نہیں ہیں۔ یہ ہماری ہی گردن کاٹتے ہیں اور چڑھتے سورج کو سلام کرتے وقت یہ بھول جاتے ہیں کہ ہر عروج کو زوال ہے۔‘
’میں اسے مشورہ دوں گا کہ صبح نکل کر شام کو غروب ہونے والے سورج سے ہی کچھ سیکھ لو اور جتنا بھی وقت یہاں ہو، خوشیاں بانٹو۔‘

[91]
جنوبی کوریا کے ایک کرپٹو کرنسی ایکسچینج نے غلطی سے اپنے صارفین کو 40 ارب ڈالر سے زائد مالیت کے بٹ کوائن دے دیے جس سے وہ قلیل مدت کے لیے کروڑ پتی بن گئے۔
دراصل کمپنی نے اپنے صارفین کو دو ہزار وون یا (1.37 امریکی ڈالر) کا ایک چھوٹا سا نقد انعام دینے کا منصوبہ بنایا تھا لیکن جمعہ کے روز انھوں نے دو ہزار وون کے بجائے صارفین کو دو، دو ہزار بٹ کوائنز ٹرانسفر کر دیے۔
بٹ ہمب نامی کرپٹو کرنسی پلیٹ فارم نے اپنی غلطی کے لیے صارفین سے معذرت کی ہے۔ بٹ ہمب کا کہنا ہے کہ انھیں جلد ہی اپنی غلطی کا احساس ہو گیا تھا اور وہ تقریباً تمام کرپٹو ٹوکن واپس حاصل کرنے میں کامیاب ہو گئے ہیں۔
کمپنی کا کہنا ہے کہ اس نے غلطی سے بٹ کوائنز ٹرانسفر ہونے کے 35 منٹ کے اندر ہی تمام 695 متاثرہ صارفین کے اکاؤنٹ سے ٹریڈنگ اور پیسے نکالنے کی صلاحیت محدود کر دی تھی۔
کمپنی کا کہنا ہے کہ وہ صارفین کو غلطی سے بھیجے گئے 620,000 بٹ کوائنز میں سے 99.7 فیصد واپس حاصل کرنے میں کامیاب رہے ہیں۔
جمعے کے روز بٹ ہمب کی جانب سے جاری بیان میں کہا گیا ہے کہ ’ہم یہ واضح کرنا چاہتے ہیں کہ اس معاملے کا بیرونی ہیکنگ یا سکیورٹی کے کسی مسئلے سے کوئی تعلق نہیں ہے، اور سسٹم کی سکیورٹی یا کسٹمرز کے اثاثہ جات کے انتظام کے ساتھ کوئی مسئلہ نہیں ہوا ہے۔‘
اس واقعے کے بعد سنیچر کے روز جنوبی کوریا کے مالیاتی ریگولیٹر کا ایک ہنگامی اجلاس ہوا جس میں اس واقعے کا جائزہ لینے کا فیصلہ کیا گیا ہے۔ فنانشل سپروائزری سروس کا کہنا ہے کہ اگر کسی بھی غیر قانونی سرگرمی کا ثبوت ملا تو اس بارے میں باضابطہ تحقیقات کا آغاز کیا جائے گا۔
بٹ ہمب کا کہنا ہے کہ وہ ریگولیٹرز کے ساتھ ہر ممکن تعاون کرے گا۔
End of سب سے زیادہ پڑھی جانے والی
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
کمپنی کے سی ای او لی جے وون کا کہنا ہے، ’ہم اس حادثے کو ایک سبق کے طور پر لیں گے اور بیرونی ترقی کی بجائے ’صارفین کے اعتماد اور ذہنی سکون‘ کو ترجیح دیں گے۔‘
اس کے علاوہ کمپنی نے ان تمام صارفین کو 20 ہزار وون (13.66) ادا کرنے کا اعلان کیا ہے جو اس وقت پلیٹ فارم استعمال کر رہے تھے۔ اس کے ساتھ ساتھ کمپنی ٹریڈنگ فیس معاف کرنے اور دیگر اقدامات کا بھی ارادہ رکھتی ہے۔
بٹ ہمب کا کہنا ہے کہ وہ اپنے ویریفکیشن کے نظام میں بہتری لائیں گے اور غیر معمولی لین دین کا پتا لگانے کے لیے مصنوعی ذہانت کو بھی متعارف کروائیں گے۔
اس واقعے کے بعد مالیاتی نظام میں سخت ریگولیٹری کنٹرول کی ضرورت پر ایک بار پھر بحث شروع ہونے کا امکان ہے۔
یاد رہے کہ اپریل 2024 میں امریکی بینک سٹی گروپ نے غلطی سے 280 ڈالر کی بجائے 810 کھرب ڈالر ایک صارف کے اکاؤنٹ میں کریڈٹ کر دیے تھے۔ فنانشل ٹائمز کی رپورٹ کے مطابق، دو ملازمین ٹرانزیکشن ہونے سے قبل اس غلطی کو پکڑنے میں ناکام رہے تھے۔ تاہم بینک کے ایک اور ملازم کی جانب سے غلطی کی نشاندہی کے بعد بینک نے چند گھنٹوں کے اندر ٹرانزیکشن ریورس کر دی تھی۔

[92]
اب سے تھوڑی دیر پہلے امریکی صدر باراک اوباما نے یو این کی جنرل اسمبلی سے خطاب کرتے ہوئے کہا ہے کہ دنیا کے سامنے ایک بڑا چیلنج قرار دیا ہے۔ان کا یہ بیان ایک ایسے وقت آیا ہے جب امریکہ نے دولتِ اسلامیہ کے خلاف مہم کو وسیع کرتے ہوئے پیر کو پہلی مرتبہ شام میں فضائی کارروائی کی۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[93]
’محبت کا رشتہ ابتدا ہی سے ایک دوسرے کا خیال رکھنے سے شروع ہوتا ہے۔ شروع میں لوگ ہمیں کہتے تھے کہ یہ دونوں کیسے اپنی زندگی آگے چلائیں گے۔ مگر جب ہماری شادی ہوئی اور ہم نے ایک دوسرے کو سنبھالا، ایک دوسرے کو سپورٹ کیا تو آج وہی لوگ سب کو ہماری مثال دیتے ہیں۔‘
چہرے پر مسکراہٹ سجائے ضوفشاں نے جب اپنے شوہر کے ساتھ بیٹھ کر یہ الفاظ ادا کیے تو وہ انتہائی پُراعتماد اور اپنی زندگی سے مطمئن دکھائی دیں۔
اس بات چیت سے پہلے دونوں نے ’ویلینٹائنز ڈے‘ منانے کے لیے کیک کاٹا تھا اور ضوفشاں اپنے شوہر کی جانب سے ملنے والا پھولوں کا گلدستہ میز پر سجا چکی تھیں۔
ضوفشاں جب تک ہمارے سامنے بیٹھی تھیں، تب تک یہ محسوس کرنا بھی مشکل تھا کہ ان میں جسمانی طور پر کوئی کمی ہے۔
دوسری جانب اُن کے شوہر فواد بھی اپنی اہلیہ ضوفشاں سے پیار کا اظہار کرنے سے کبھی نہیں چوکتے۔ بی بی سی سے بات کرتے ہوئے انھوں نے کہا کہ ’ہم دونوں کی شادی تو گھر والوں کی پسند سے ہوئی تھی، مگر پھر ہمارا رشتہ ہر گزرتے دن کے ساتھ مضبوط تر ہوتا گیا۔ ہم میاں بیوی سے زیادہ بہترین دوست بنتے گئے۔ ہم نے طے کیا تھا کہ ہم نے ایک دوسرے کی عزت کرنی ہے اور ایک دوسرے کی بات کو اہمیت دینی ہے۔‘
یہ کہانی ایک ایسے جوڑے کی ہے جو اپنی زندگی کو محبت، اعتماد اور وفاداری کے ساتھ آگے بڑھا رہا ہے۔
14 فروری کو یعنی ’ویلنٹائنز ڈے‘ کو محبت کے اظہار سے منسوب کیا جاتا ہے اوراسی لیے آج ہم آپ کو ملوا رہے ہیں پاکستان کے شہر گجرات کے رہائشی ایک ایسے جوڑے، فواد اور ضوفشاں سے جو محبت کے جذبے سے سرشار ہیں۔
پیدائشی طور پر ہڈی اور جوڑوں کی غلط ساخت کے باعث ضوفشاں کی کمر میں خم ہے جسے طبی زبان میں مسکلوسکیلیٹل ڈس آرڈر کہا جاتا ہے۔
End of سب سے زیادہ پڑھی جانے والی
جبکہ اُن کے شوہر فواد بھی پیدائشی طور پر ہاتھ اور پیروں کے ٹیڑھے پن کا شکار ہونے کے باعث  اب وہیل چیئر باؤنڈ ہیں۔ تاہم دونوں تعلیم یافتہ ہیں۔
فواد اور ضوفشاں کی شادی ایک مکمل ’ارینج میرج‘ تھی۔
فواد نے بی بی سی کو بتایا کہ ’میں جس ادارے میں کام کرتا ہوں وہاں ایک میڈم تھیں جنھوں نے ہمارے خاندانوں سے رابطہ کیا اور ہماری شادی کی بات چیت آگے بڑھائی۔ والدین نے دیکھ بھال کر ایک دوسرے کو پسند کر لیا اور پھر ضو(فشاں) اپنے والد کے کہنے پر مجھ سے ملنے آئیں اور یوں ہم نے والدین کی پسند کو قبول کیا۔‘
ضوفشاں اس پہلی ملاقات کو یاد کر کے آج بھی ہنستی ہیں۔
انھوں نے کہا کہ ’میرے والد نے کہا کہ میں ایک بار لڑکے سے مل لوں تاکہ اگر مناسب لگے تو ہم رشتہ پکا کر دیں۔ میں ان سے ملنے گئی تو انھوں نے مجھے  ایک جوس کا گلاس پلایا۔ میں آج بھی ان کو طعنہ دیتی ہوں کہ پہلی ملاقات میں مجھے جوس پر ٹرخا دیا، کم از کم بریانی تو کھلاتے۔۔۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
ضوفشاں اور ان کی دو بہنیں اسی جسمانی عارضے میں مبتلا ہیں جبکہ اُن کی ایک بہن اور دو بھائیوں کو یہ عارضہ لاحق نہیں ہے۔ انھوں نے کہا کہ جسمانی کمزروی کے باوجود ان کے والد نے انھیں تعلیم دلوانے میں کوتاہی نہیں برتی۔
وہ کہتی ہیں کہ ’عام طور پر ایسے بچوں کی شادی کی ہی نہیں جاتی جو کسی ظاہری جسمانی کمزوری کا شکار ہوں۔ لیکن لوگوں کی یہ سوچ بہت غلط ہے کیونکہ میرے خیال میں جتنا ہم جیسوں کا رشتہ مضبوط ہو جاتا ہے شاید عام لوگوں میں نہ ہو پاتا ہو۔‘
وہ مزید کہتی ہیں کہ ’پھر ہماری شادی گھر والوں کی پسند سے ہوئی اور اب تو لگتا ہے کہ یہ ’لو سٹوری‘ کی بہترین مثال ہے۔ الحمدللہ، شکر اللہ کی ذات کا کہ ہمارا ہر دن ’ویلنٹائن ڈے‘ ہے۔‘
فواد نے اپنے بارے میں بتایا کہ وہ بچپن سے عام بچوں کے ساتھ سکولوں اور یونیورسٹی میں تعلیم حاصل کرتے رہے اور ان کے مطابق اسی تجربے نے ان کی زندگی میں مزید اعتماد پیدا کیا۔
وہ کہتے ہیں کہ ’میاں بیوی کا ایک دوسرے پر بھروسہ کرنا اور ایک دوسرے کی خوشی کا خیال رکھنا یہی اصل پیار ہے۔ ضوفشاں کے ساتھ نے میری زندگی مکمل کر دی ہے۔‘
وہ مزید کہتے ہیں کہ ’جب ہماری شادی ہوئی تو لوگ یہی باتیں کرتے تھے کہ یہ دونوں جسمانی طور پر کمزور ہیں، ان کے بچے شاید نارمل نہ ہوں لیکن ہمارے بچے نارمل  اور مکمل صحتمند ہیں اور اب وہ سارے لوگ جو پہلے باتیں بناتے تھے اب وہ ہماری مثالیں دیتے ہیں۔‘
وہ کہتے ہیں کہ ’شادی کے بعد دونوں نے طے کیا کہ وہ ایک دوسرے کی عزت کریں گے اور اگر کبھی بحث ہو تو غلطی کرنے والا خود مان لے گا۔‘
ضوفشاں کےمطابق شادی کے بعد جب وہ پہلی بار حاملہ ہوئیں تو ان کے دل میں شکر گزاری اور حیرت کے جذبات بیک وقت ابھرے۔
وہ کہتی ہیں کہ ’پہلے پہل تو خود مجھے یقین نہ آیا کہ میں بھی ماں بن سکتی ہوں۔  پھر اپنے رب کی مہربانی پر بہت شکر ادا کیا۔ لوگ ایسے ہی بات کرتے رہے کہ ہمارے بچے صحتمند نہیں ہوں گے کیونکہ ہم جسمانی طور پر کمزور ہیں۔‘
تاہم ضوفشاں کے مطابق اس تمام عرصے میں اُن کے شوہر نے ان کا ہر طرح سے خیال رکھا۔
وہ کہتی ہیں کہ ’اس دوران فواد نے میری بہت مدد کی۔ میرے کھانے پینے کا چارٹ بنایا اور اس پر عمل کروایا۔ وہ میرے لنچ میں پھل بھیجتے تھے اور یہ یقینی بناتے کہ میری کسی روٹین چیک اپ کی ڈیٹ مس نہ ہو۔‘
فواد کے مطابق بچوں کو پڑھانے کی ذمہ داری ضوفشاں کی ہے جبکہ لاڈ اٹھانے کا کام وہ خود سرانجام دیتے ہیں۔
ضوفشاں سے محبت کا اظہار کرنا ہو تو فواد ان کو سرپرائز دیتے ہیں، خاص طور پر اہم مواقعوں پر جن میں اُن کی سالگرہ اور ویلینٹائنز ڈے بھی شامل ہے۔
وہ کہتے ہیں کہ ’میرا بھی دل کرتا ہے کہ میں وہ تمام کام کروں جو ایک عام بندہ کرتا ہے اور اپنی بیگم کو اپنے پیار کا احساس دلاتا ہے تو جب بھی کوئی ایسا خاص موقع آتا ہے تو میں خاموشی سے تیاری کرتا ہوں، گفٹس لیتا ہوں، اور جب میرا سرپرائز ان تک پہنچتا ہے تو وہ بہت خوش ہوتی ہیں۔‘
ضوفشاں کے مطابق ان کے شوہر بہت خیال رکھنے والے انسان ہیں۔
’فواد خاص مواقع پر اکثر سرپرائز دیتے ہیں، بہت سی تیاریاں کرتے ہیں اور اس خاص دن کا تحفہ سرپرائز کی صورت میں ٹھیک رات 12 بجے میرے ہاتھ میں ہوتا ہے۔‘
وہ کہتی ہیں کہ ’ویسے تو ہر تحفہ ہی منفرد ہوتا ہے لیکن ان کی طرف سے مجھے ایک گولڈ کا پینڈینٹ ملا تھا جس میں ایک دل کے اندر زیڈ اور ایف لکھا ہے۔ وہ میرے لیے سب سے قیمتی تحفہ ہے اور وہ ہر وقت وہ میرے دل کے قریب ہوتا ہے۔‘
کہا جاتا ہے کہ میاں بیوی میں  بحث اور جھگڑے پیار کا انداز ہی ہوتے ہیں تاہم اس جوڑے کا کہنا ہے کہ ان کی ناراضی کبھی لمبی نہیں چلتی۔
فواد کے مطابق ’ہم ایک دن سے زیادہ کبھی ناراض نہیں رہے۔ اگر ضوفشاں روٹھ جائیں تو میں ساتھ بیٹھ کر میسج کرتا ہوں کہ بات نہ بھی ہو تو رابطہ رہے اور یوں تھوڑی دیر میں صلح ہو جاتی ہےاور ہاں بعد میں جس کی غلطی ہوتی ہے وہ خود ہی مان بھی لیتا ہے۔‘
ان کے مطابق ’میرے سسرال میں مشہور ہو گیا ہے کہ میں اپنی بیگم کے ساتھ تعاون کرتا ہوں، اُن کی بات سنتا ہوں اوریہ بھی دراصل پیار کی اور محبت کی ایک نشانی ہے۔‘
دوسری جانب ضوفشاں کا کہنا ہے کہ شادی کا فیصلہ اُن دونوں کے لیے  بہترین فیصلہ رہا اور آج وہ  کامیاب زندگی گزار رہے ہیں۔
’میری کزنز کہتی ہیں کہ جس طرح کے بھائی فواد ہیں ہمارے شوہر اتنا خیال رکھنے والے کیوں نہیں ہیں۔‘
جب کہ ان کے شوہر فواد کہتے ہیں کہ ’ ہم دونوں نے آپس میں شادی کے بعد ایک اعتبار کا رشتہ بنایا جو دن بہ دن مضبوط ہوتا گیا اور ہم میاں بیوی سے زیادہ دوست بنتے گئے۔‘
ضوفشاں اور فواد سارا ہفتے صبح جاب اور شام میں گھر اور بچوں کی ذمہ داری کے بعد ویک اینڈ بہت خاص پلان کر کے گزارتے ہیں۔
ضوفشاں بتاتی ہیں کہ ’ہم ایک دوسرے کا ایسا سہارا ہیں کہ میں ان کے کام کرنے میں بہت خوشی محسوس کرتی ہوں۔ ویک اینڈ پر ہم سب مل کر بہت اہتمام سے ناشتہ کرتے ہیں۔ وقت نکال کر گھومنے پھرنے بھی جاتے ہیں اور ایک کوالٹی ٹائم ساتھ گزارتے ہیں۔‘
شادی کے بعد آپ میں سب سے نمایاں تبدیلی کی بات کریں تو وہ کیا ہے؟ اس سوال کے جواب میں وہ بولیں کہ ’مجھ میں شروع سے اعتماد کی بہت کمی رہی، لیکن شادی کے بعد فواد نے مجھے ہر کام کرنے کے لیے حوصلہ افزائی کی، میری ہچکچاہٹ کو دیکھ کر کہتے کہ تمھارے لیے کچھ مشکل نہیں، تم یہ سب باآسانی کر سکتی ہو۔‘
آخر میں انھوں نے کہا کہ ’میں سب کو پیغام دوں گی کہ اگر کسی کا سپیشل چائلڈ ہے یا کسی جسمانی کمی کا شکار ہے تو وہ اس کو وقت دیں اس کو اچھا انسان بنائیں اور اس کو ایجوکیشن دیں۔ تعلیم ہر کسی کے لیے ضروری ہے۔‘

[94]
بلوچستان میں صحافی کس قدر مشکلات میں اپنے فرائض انجام دے رہے ہیں، اس سلسلے میں ہمارے ساتھی ریاض سہیل نے بلوچستان کے سینئر صحافی شہزادہ ذوالفقار سے بات کی، اور سب سے پہلے ان سے پوچھا کہ بلوچستان میں صحافیوں کو سب سے زیادہ خطرہ کس سے ہے۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[95]
پاکستان کرکٹ بورڈ نے فٹنس کا مطلوبہ معیار برقرار نہ رکھنے پر پاکستانی ٹی ٹوئنٹی کرکٹ ٹیم کپتان شاہد آفریدی، عمراکمل، عبدالرحمٰن اور رضا حسن پر جرمانے عائد کیے ہیں۔
کرکٹ بورڈ کی جانب سے معیار پر پورا اترنے پر ٹیسٹ اور ون ڈے کپتان مصباح الحق سمیت پانچ کرکٹروں کو بونس دیے جا رہے ہیں۔
سری لنکا کے دورے سے قبل پاکستان کرکٹ بورڈ نے کھلاڑیوں کو دیے گئے سینٹرل کنٹریکٹ میں فٹنس کو غیرمعمولی اہمیت دیتے ہوئے انعام اور جرمانے کا طریقۂ کار وضع کیا تھا۔
کرکٹ بورڈ نے کھلاڑیوں کے مئی اور جون کے دوران منعقدہ کنڈیشننگ کیمپ میں فٹنس کا معیار مقرر کیا تھا۔
سری لنکا کے دورے کے بعد کھلاڑیوں کے دوبارہ فٹنس ٹیسٹ لیےگئے جن کے مطابق شاہد آفریدی، عمراکمل، عبدالرحمٰن اور رضا حسن کی فٹنس مطلوبہ معیار سے نیچے پائی گئی جس پر انھیں اپنی ماہانہ تنخواہ کا 25 فیصد جرمانہ ادا کرنا ہوگا۔
پاکستان کرکٹ بورڈ کا کہنا ہے کہ کپتان مصباح الحق، احمد شہزاد، شان مسعود، بلاول بھٹی اور عمر امین نے چار ماہ کے دوران فٹنس کا معیار برقرار رکھا ہے۔
کرکٹ بورڈ کے مطابق مصباح الحق، بلاول بھٹی اور احمد شہزاد کو دس فیصد بونس دینے کا فیصلہ کیا گیا ہے جبکہ عمر امین اور شان مسعود کو 17.5 فیصد بونس دیا جائے گا۔
پاکستان کرکٹ بورڈ کے ترجمان کے مطابق 12 کرکٹروں نے فٹنس کا مقرر کردہ معیار برقرار رکھا ہے جبکہ 11 کرکٹر اس میں ناکام رہے ہیں۔
دو کھلاڑی وہاب ریاض اور ناصرجمشید نے فٹنس ٹیسٹ نہیں دیے۔ یہ دونوں کھلاری اس وقت لاہور لائنز کے ساتھ بھارت میں چیمپینز لیگ ٹی 20 کھیل رہے ہیں۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[96]
رشتے ہی رشتے، ایک بار مل تو لیں، پھر ملیں گے یا شاید نہیں بھی۔
شمالی ہندوستان میں اگر آپ ٹرین یا کار سے سفر کریں تو اب بھی کہیں نہ کہیں دیواروں پر ایک اشتہار ضرور نظر آجائے گا: رشتے ہی رشتے، ایک بار مل تو لیں!
پچیس تیس سال پہلے اشتہاروں کا یہ ختم نہ ہونے والا سلسلہ دہلی کے ایک پروفیسر نے شروع کیا تھا، وہ رشتوں کا کاروبار کرتے تھے۔
یہ تو معلوم نہیں کہ ان کی کروائی ہوئی شادیاں کتنے دن چلتی تھیں لیکن ڈیجیٹل میڈیا کے دور سے پہلے ان کا یہ اصرار عام بول چال کا حصہ بن گئی تھا۔
وزیر اعظم نریندر مودی اب امریکہ کے سفر کی تیاری میں ہیں جہاں وہ ان سب سے ملیں گے جن سے انہیں ملنا چاہیے، بس وزیر اعظم نواز شریف سے ملاقات اب بھی مشکوک ہے، بظاہر صرف اس وجہ سے کہ ملاقات کی تجویز پہلے کون پیش کرے۔
سفارت کاری کی باریکیاں تو سفارت کار ہی جانیں لیکن اگر بات صرف اس ضد پر اٹکی ہوئی ہے تو پروفیسر صاحب کی قائم کردہ ایجنسی کی خدمات حاصل کرنے میں کیا برائی ہے؟ وہ خود تو حیات نہیں ہیں لیکن رشتوں کا یہ کاروبار اب ان کی بھتیجی نے سنبھال رکھا ہے، ایک بار مل تو لیں!
پروفیسر صاحب کی بھتیجی سے ملنے کی ضرورت ہندو اور مسلم رہنماؤں کو بھی ہے۔ اس رشتے میں بھی تلخی بڑھتی جا رہی ہے۔
اب بی جے پی سے وابستہ طلبہ کی تنظیم اکھل بارتھیہ ودیارتھی پریشد نے’لوو جہاد‘  کے خلاف سکول کالجوں میں بیداری کی مہم شروع کرنے کا اعلان کیا ہے۔
End of سب سے زیادہ پڑھی جانے والی
تنظیم کی ایک اہلکار کے مطابق ’مسلمان نوجوان ہندو لڑکیوں کو پھنسانے کے لیے سکولوں کے باہر کھڑے ہوتے ہیں۔۔۔ہم محبت کے دشمن نہیں ہیں، لیکن (لو جہاد کے) اس خطرناک رحجان کو روکنے کے لیے بیداری پیدا کرنے کی ضرورت ہے۔‘
آپ کوشش ضرور کیجیے لیکن جن لوگوں کو خود محبت کا تجربہ ہے ان سے ایک مرتبہ بات ضرور کر لیجیے، سنا ہے کہ محبت کرنے سے پہلے شناختی کارڈ نہیں دیکھے جاتے۔
لیکن کوئی تنظیم بیداری پیدا کرنا چاہے تو اسے کون روک سکتا ہے؟
بی جے پی کی نظریاتی سرپرست تنظیم آر ایس ایس کو ہی لیجیے۔ تنظیم کے تین سرکردہ رہنماؤں کا کہنا ہے کہ ہندو مذہب میں ’نچلی اور اچھوت‘ ذاتوں کا کوئی تصور نہیں تھا اور یہ سلسلہ مسلمان حملہ آوروں کی آمد کے بعد شروع ہوا تھا!
اس دعوے میں کتنی سچائی ہے یہ تو مورخین ہی طے کریں گے لیکن اگر یہ سچ بھی ہے تو پرانے رشتوں کو بحال کرنے اور ان بے چاروں کو ان کا کھویا ہوا وقار واپس کرنے میں اب کیا رکاوٹ ہے؟
اگر انتظار صرف یہ ہے کہ پہل کون کرے تو آپ کو معلوم ہی ہے کہ کس سے رابطہ کرنا ہے۔ ایک بار مل تو لیں!

[97]
،تصویر کا ذریعہSouth Punjab Astronomical Society
پاکستان نے اپنے قومی خلائی پروگرام میں ایک اور اہم پیش رفت کرتے ہوئے اپنا دوسرا مقامی ارتھ آبزرویشن سیٹلائٹ کامیابی سے خلا میں بھیجنے کا اعلان کیا ہے۔
یہ لانچ چین کے صوبہ گوانگ ڈونگ میں واقع یانگ جیانگ سی شور لانچنگ سینٹر سے کی گئی، جہاں سے ایک آف شور مشن کے دوران پاکستان کے سیٹلائٹ سمیت چھ دیگر سیٹلائٹس بھی مدار میں بھیجے گئے۔
یہ سیٹلائٹ پاکستان کے قومی خلائی ادارے اسپیس اینڈ اپر ایٹماسفیر ریسرچ کمیشن یعنی سپارکو نے تیار کیا ہے۔
حکام کے مطابق یہ ملک کی زمین کے مشاہدے (ارتھ آبزرویشن) اور ہائی ریزولوشن امیجنگ کی صلاحیتوں میں نمایاں اضافہ کرے گا۔
بی بی سی اردو سے گفتگو میں منصوبے سے وابستہ سینیئر انجینئر حامد زبیر وڑائچ نے بتایا کہ ’یہ ایک ہائی ریزولوشن ریموٹ سینسنگ سیٹلائٹ ہے، یعنی زمین کے مشاہدے کی صلاحیت سے لیس سیٹلائیٹ۔ پاکستان کا یہ چھٹا ریموٹ سینسنگ سیٹلائٹ ہے اور تیسرا مقامی سیٹلائٹ ہے جس کا ڈیزائن اور ڈویلپمنٹ پاکستان میں ہوا ہے۔‘
سپارکو حکام کے مطابق یہ سیٹلائٹ خلا سے زمین کی نہایت واضح تصاویر حاصل کرتا ہے۔ ان تصاویر کی مدد سے زمین کے مختلف حصوں میں ہونے والی تبدیلیوں کا تجزیہ کیا جا سکتا ہے  چاہے وہ زرعی زمین ہو، دریا ہوں، گلیشیئرز ہوں یا شہری علاقے۔
سپارکو حکام کے مطابق EO-2 قومی ترقیاتی منصوبہ بندی، قدرتی وسائل کے انتظام، ماحولیاتی نگرانی اور شہری پھیلاؤ کی مانیٹرنگ کے لیے اہم ڈیٹا فراہم کرے گا۔
انجینئر حامد زبیر وڑائچ نے بتایا کہ ’اس سیٹلائیٹ کا بنیادی مقصد زمین کے مشاہدے میں بہتری لانا ہے۔ اس سے آبادی کی میپنگ، منصوبہ بندی، سیلاب کی پیشگی وارننگ، گلیشیئرز کی نگرانی اور فصلوں کی مانیٹرنگ کی جا سکے گی۔ یہ سول ایپلیکیشنز میں پاکستان کے لیے بہت فائدہ مند ہوگا۔‘
End of سب سے زیادہ پڑھی جانے والی
سپارکو کے مطابق ’EO-2 کی شمولیت سے پاکستان کے سیٹلائٹ فلیٹ میں اضافہ ہوا ہے، جس سے ارتھ آبزرویشن ڈیٹا کی تسلسل، کوریج اور درستگی میں نمایاں بہتری آئے گی۔‘
ای او ٹو (EO-2) زمین سے تقریباً 500 کلومیٹر کی بلندی پر نچلے مدار (لو ارتھ آربٹ) میں گردش کر رہا ہے۔
انجینئر حامد زبیر وڑائچ نے بتایا کہ ’یہ لو ارتھ آبزرویشن سیٹلائٹ ہے، یعنی نچلے مدار میں ہے۔ جو زمین کے روزانہ تقریباً سات چکر لگاتا ہے، لیکن ایک ہی جگہ پر فکس نہیں رہتا، مقام بدلتا رہتا ہے۔‘
یعنی سیٹلائٹ مسلسل زمین کے گرد گردش کرتا ہے اور ہر چکر میں مختلف علاقوں کی تصاویر حاصل کرتا ہے۔
مستقبل کے منصوبوں کے بارے میں انجینئر حامد زبیر وڑائچ کہتے ہیں کہ جتنے زیادہ سیٹلائٹس ہوں گے، اتنی جلدی مختلف علاقوں کی نگرانی ممکن ہوگی۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
یہ سوال سوشل میڈیا پر بھی سامنے آیا کہ اگر سیٹلائٹ مقامی طور پر تیار ہوا تو اسے پاکستان سے کیوں لانچ نہیں کیا گیا؟
حامد زبیر وڑائچ کتے ہیں کہ "سپارکو کے پاس ابھی پاکستان میں لانچ پیڈ موجود نہیں ہے۔ اس ٹیکنالوجی پر کام جاری ہے، لیکن فی الحال یہ سہولت دستیاب نہیں۔"
پاکستان کے نائب وزیر اعظم اور وزیر خارجہ اسحاق ڈار نے چین اور پاکستان خلائی تعاون کو تاریخی قرار دیا ہے اور سوشل میڈیا پلیٹ فارم ایکس پر اپنے پیغام میں کہا ہے کہ وہ پوری پاکستانی قوم کو پاکستان کے جدید ارتھ آبزرویشن سیٹلائٹ PRSC-EO2 کی کامیاب لانچنگ کے تاریخی سنگِ میل پر مبارکباد پیش کرتے ہیں ، جو عوامی جمہوریہ چین کے تعاون سے مکمل ہوئی۔
اسحاق ڈار کے بقول ’یہ کامیابی پاکستان کی قومی خلائی صلاحیتوں کو مضبوط بنانے اور تکنیکی خود انحصاری کو فروغ دینے میں مسلسل پیش رفت کی عکاسی کرتی ہے۔‘
چینی حکام نے بھی اس لانچ کو دوطرفہ تعلقات کی علامت قرار دیا، چین کے صحافی اور تجزیہ کار شین شیوی Shen Shiwei  نے دعویٰ کیا ہے کہ ایک سینئر پاکستانی وزیر نے ان سے گفتگو میں کہا کہ چین اور پاکستان کے درمیان ’آل ویدر اسٹریٹیجک کوآپریٹو پارٹنرشپ آسمانوں سے بھی بلند ہے۔‘
شین شی وی، جو چین کی سیاست اور معیشت پر تبصرہ کرتے ہیں، نے سوشل میڈیا پلیٹ فارم ایکس (سابقہ ٹوئٹر) پر اپنے بیان میں کہا کہ انھوں نے چین اور پاکستان کے درمیان خلائی تعاون کو قریب سے دیکھا ہے۔
سپارکو حکام کے مطابق EO-2 کی متوقع عمر تقریباً سات سال ہے۔ سپارکو کے انجینئر حامد زبیر وڑائچ نے بتایا کہ لانچ کے بعد سیٹلائٹ فوراً مکمل طور پر فعال نہیں ہوتا۔ ایک ابتدائی مرحلہ آتا ہے جسے 'کمیشننگ' کہا جاتا ہے۔
’یہ مدار میں پہنچ چکا ہے، ابھی کمیشننگ کا مرحلہ جاری ہے۔ اس میں اِن-آربٹ ٹیسٹنگ کی جاتی ہے۔ ایک دو دن میں ابتدائی نتائج آنا شروع ہو جائیں گے۔‘
اس مرحلے میں سیٹلائٹ کے تمام آلات، سینسرز اور مواصلاتی نظام کو خلا میں جانچا جاتا ہے تاکہ یہ یقینی بنایا جا سکے کہ وہ درست طریقے سے کام کر رہے ہیں۔
انجینئر حامد زبیر وڑائچ  نے بتایا کہ اگرچہ لانچ چین سے ہوئی، لیکن سیٹلائٹ کا مکمل آپریشن پاکستان سے کیا جائے گا۔

[98]
،تصویر کا ذریعہBBC World Service
پاکستان کے صوبہ بلوچستان سے مزید دو افراد کی تشدد زدہ لاشیں بر آمد ہوئی ہیں جبکہ کوئٹہ میں فائرنگ سے ایک شخص  ہلاک ہو گیا۔
بلوچستان کے ایران سے متصل ضلع کیچ  کے علاقے پیدراک سے دو افراد کی گولیوں سے چھلنی لاشیں برآمد ہوئی ہیں۔
کیچ میں انتظامیہ کے ایک اہلکار کے مطابق دونوں لاشوں کی شناخت ہوگئی ہے اور ان افراد کا تعلق پیدراک ہی سے ہے۔
انھوں نے بتایا کہ دونوں ایک ماہ سے لاپتہ تھے اور ان کی لاشیں تقریباً 20 دن پرانی ہیں۔
بلوچستان کے مختلف علاقوں سے تشدد زدہ لاشیں ملنے کا سلسلہ سابق فوجی صدر مشرف کے دور سے جاری ہے۔
صوبے میں جبری گمشدگیوں اور مسخ شدہ لاشیں ملنے کے واقعات کے خلاف متعدد بار احتجاج ہو چکا ہے اور ان افراد کے اہلخانہ ان واقعات میں سکیورٹی اداروں کے ملوث ہونے کا الزام عائد کرتے ہیں۔
دوسری جانب کوئٹہ میں منگل کی شب سریاب کے علاقے میں فائرنگ کے نتیجے میں ایک شخص ہلاک ہو گیا۔
کوئٹہ پولیس کے ایک اہلکار نے بتایا کہ سریاب کے علاقے خلیفہ روڈ پر نامعلوم افراد نے حجام کے دکان پر فائرنگ کی جس سے دکان میں کام کرنے والا حجام  ہلاک ہو گیا۔
End of سب سے زیادہ پڑھی جانے والی
حکام کے مطابق یہ ٹاگٹ کلنگ کی واقعہ تھا اور  ہلاک ہونے والے شخص کا تعلق صوبہ پنجاب سے تھا۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[99]
جنوبی افریقہ کے شہر کیپ ٹاؤن میں ہم جنس پرست افراد کا خیر مقدم کرنے والی پہلی مسجد کو غیر معینہ مدت کے لیے بند کر دیا گیا ہے۔
کیپ ٹاؤن کے کونسلر گنیف ایندرکس کا کہنا ہے مسجد اس لیے بند کی گئی کیونکہ اس کے باہر پارکنگ کے لیے کوئی خالی جگہ نہ رکھ کر میونسپل قوانین کی خلاف ورزی ہوئی ہے۔
مسجد مقامی مسلم کمیونٹی کی تنقید کے باوجودگذشتہ جمعہ کو کھولی گئی تھی۔
تاج ہارگے نے اس مسجد کو ’اوپن موسک‘ کا نام دیا تھا اور اس میں خواتین کو بھی امامت کے فرائض ادا کرنےکی اجازت دی تھی۔
ان کا کہنا تھا کہ اس قدم سے اسلامی انتہا پسندی پر قابو پانے میں مدد ملے گی۔
کونسلر گنیف ایندرکس نے اس بات کی تردید کی کہ مسجد کو جان بوجھ کر بند کیا گیا ہے۔
انھوں نے مزید کہا کہ تاج نے عمارت کو گودام سے ایک مسجد میں تبدیل کرنے کے لیےدرخواست نہیں دی۔
گنیف نے کہا کہ: ’مسجد بنانے سے پہلے صحت اور حفاظت کے مسائل سے نمٹنا پڑھتا ہے‘۔
End of سب سے زیادہ پڑھی جانے والی
کیپ ٹاؤن کے قوانین کے مطابق عبادت کی جگہوں میں ہر دس عبادت گزاروں کے لیے ایک پارکنگ کی جگہ ہونی چاہیے۔ لیکن گنیف کا کہنا ہے کہ اس مسجد کے سامنے پارکنگ کی جگہ نہیں رکھی گئی۔
مسجد کو دوبارہ کھلوانے کے لیے ضروری کاغذی کارروائی کے عمل کو چھ ماہ تک لگ سکتے ہیں۔
تاج نے بی بی سی کو بتایا کہ ان کے مطابق سارے کاغذات تیار ہیں۔
کیپ ٹاؤن کے مسلمان اس نئی مسجد کے قیام پر ناراض تھے اور انھوں نے اس بارے میں سوشل میڈیا پر مہم چلائی تھی جس میں تاج کو ’کافر‘ قرار دیا گیا تھا۔
تاہم تاج ہارگے کے مطابق اس قسم کی مسجد کا خیال اسلام کے خلاف نہیں۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[100]
جب 1954 میں یونائیٹڈ فروٹ کمپنی نے اس وقت کے امریکی صدر ڈوائٹ ڈی آئزن ہاور کو قائل کیا کہ وہ گوئٹے مالا کے جمہوری طور پر منتخب صدر جیکوبو آرینز کو ہٹا دیں، تو اس واقعے نے لاطینی امریکہ میں دہائیوں تک اثرات مرتب کیے۔
اب ماہرین اس آپریشن کی جڑیں تلاش کر رہے ہیں جسے ’ڈونرو‘ نظریہ کہا جاتا ہے، جسے موجودہ امریکی صدر ڈونلڈ ٹرمپ نے وینزویلا میں صدر نکولس مادورو کی گرفتاری میں اپنایا ہے۔
اس آپریشن میں جو امریکی مرکزی انٹیلی جنس ایجنسی (سی آئی اے) کی قیادت میں تھا، ایک کثیر القومی کمپنی نے چلایا تھا جس نے کیلے بیچ کر اپنی آمدنی کمائی ہے۔
کیمبرج یونیورسٹی کی ماہر، گریس لیونگ سٹون نے بی بی سی کو بتایا  کہ ’وہ کمپنی گوئٹے مالا  اور پڑوسی ممالک میں اتنی طاقتور تھی کہ اسے ’دی آکٹوپس‘ کہا جاتا تھا کیونکہ اس کی شاخیں ہر جگہ تھیں۔‘
اگرچہ یہ ایک امریکی کمپنی تھی، یونائیٹڈ فروٹ کمپنی کا آئزن ہاور انتظامیہ سے کوئی سرکاری تعلق نہیں تھا لیکن جب آربنز نے اپنے ملک میں دائمی غربت کو کم کرنے کے لیے بڑے کیلے کے کھیتوں میں زمین ضبط کرنے اور دوبارہ تقسیم کرنے کی تجویز دی تو یونائیٹڈ فروٹ کمپنی نے حکومت کی حمایت حاصل کرنے کے لیے سرد جنگ کا کارڈ استعمال کیا اور گوئٹے مالا کو سوویت اثر و رسوخ کے لیے کمزور ملک کے طور پر پیش کیا۔
لیونگ سٹون وضاحت کرتی  ہیں ’آربینز انھیں فراخدلانہ معاوضہ دینے والے تھے جو یونائیٹڈ فروٹ کمپنی کی طرف سے ان زمینوں کے لیے دوگنا سے بھی زیادہ تھا لیکن وہ اس رقم سے خوش نہیں تھے۔‘
لیکن آربینز نے 1950 میں اقتدار سنبھالتے  کے بعد اپنے کہے کے مطابق گوئٹے مالا کو جاگیردارانہ معاشرے سے سرمایہ دارانہ معیشت میں تبدیل کرنے کی کوشش کی تو  آئزن ہاور نے مداخلت پر رضامندی ظاہر کی۔
آئزن ہاور کا جواز مونرو ڈاکٹرائن تھا۔
End of سب سے زیادہ پڑھی جانے والی
،تصویر کا ذریعہBettmann Archive/Getty Images
انیسویں صدی کے آغاز میں جیمز منرو، جو امریکہ کے پانچویں صدر تھے، انھوں نے ایک اعلان کیا کہ مغربی نصف کرہ یورپی طاقتوں کے اثر و رسوخ سے آزاد ہونا چاہیے، جو ایک دفاعی ہتھیار بن گیا تاکہ ممالک کے ان مسائل پر قابو پایا جا سکے جنھیں امریکہ اپنے علاقائی امور سمجھتا ہے۔
لیونگ سٹون وضاحت کرتی ہیں لیکن 1904 میں ایک اور امریکی صدر، تھیوڈور روزویلٹ نے اس پالیسی کو اپ ڈیٹ کیا تاکہ یہ ’خطے میں امریکی فوجی مداخلت کے لیے واضح جواز ہو۔‘
ان کا مزید کہنا ہے کہ جسے ’ڈونرو‘ ڈاکٹرائن کہا جاتا ہے، مونرو اور صدر ٹرمپ کے پہلے نام کا ہم قافیہ ہے، یہ بھی واضح پیغام  ہے تاکہ وینزویلا، گرین لینڈ اور ایران پر فوجی کارروای کی جا سکے۔
صحافی جون لی اینڈرسن نے دی نیو یارکر میگزین میں کہا ’مادورو کی گرفتاری سے پہلے، امریکی صدر نے خود اعلان کیا تھا، جس سے وہ تمام نظریاتی جواز بحال کیے گئے جو ہم ہمیشہ سے جانتے ہیں۔‘
کارنیگی اینڈاؤمنٹ فار انٹرنیشنل پیس کے گلوبل آرڈر اینڈ انسٹی ٹیوشنز پروگرام کے ڈائریکٹر سٹیورٹ پیٹرک کہتے ہیں ’یہ ’دائرے کی منطق‘ ٹرمپ کے عالمی نظام کے نقطہ نظر کے مرکز میں ہے اور جزوی طور پر ان کی عالمی نظام، کثیر الجہتی نظام، اتحاد سازی، اور دور دراز ممالک میں لامتناہی جنگوں سے ان کی طویل عرصے سے نفرت کا جواب ہے۔‘
امریکی قومی سلامتی کی نئی حکمت عملی کا مقصد، جیسا کہ ٹرمپ نے گذشتہ سال کہا تھا، ’تجارت، علاقے اور وسائل کا تحفظ کرنا ہے جو ہماری قومی سلامتی کا مرکز ہیں۔‘
،تصویر کا ذریعہBettmann Archive/Getty Images
اس کے بعد سے صدر نے اس بات پر زور دیا ہے کہ ’امریکی غلبہ‘ کلیدی حیثیت رکھتا ہے  اور امریکی مفادات کے تحفظ کے لیے فوجی، نظریاتی اور نفسیاتی دباؤ ڈالا جائے گا۔
اینڈرسن وضاحت کرتے ہیں کہ وینزویلا اور ایران میں یہ مفادات تیل سے جڑے ہوئے ہیں اور اس خطرے سے بھی کہ چین پہلے اسے قبضے میں لے سکتا ہے۔ گرین لینڈ کے پاس وہ وسائل بھی ہیں جنھیں ٹرمپ واشنگٹن کے مخالفین کے حاصل کرنے سے پہلے حاصل کرنا چاہتے ہیں۔
،تصویر کا ذریعہBettmann Archive/Getty Images
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
گوئٹے مالا میں معاملہ مختلف تھا: نظریہ۔ روس کے ساتھ سرد جنگ اور کیلے لیکن جواز کی طرح، حکمت عملی وہی رہتی ہے۔
لیونگ سٹون کا کہنا ہے کہ ’جیسا کہ حال ہی میں وینزویلا میں دیکھا گیا، گوئٹے مالا کے گرد ایک فوجی نیٹ ورک تھا۔ آئزن ہاور نے اعلان کیا کہ وہ دو آبدوزیں جنوب بھیج رہے ہیں اور بمبار طیارے بھی نکاراگوا بھیجے، جنھوں نے گوئٹے مالا کے قریب سمندر میں جہازوں کو روکنا شروع کیا۔ وہ چیزیں جو ہم نے وینزویلا میں دیکھی تھیں۔‘
سی آئی اے نے گوئٹے مالا میں حملے کی دھمکی دینے والے پمفلٹ جاری کیے اور اس وقت ناخواندہ آبادی تک پہنچنے کے لیے تصویروں کا استعمال کیا گیا۔
انھوں نے ایک ریڈیو نیٹ ورک قائم کیا جس پر ملک کے اندر سے نشریات کی جاتیں اگرچہ ماہرین کے مطابق بہت سے سگنلز بیرون ملک سے آتے تھے۔
لیونگ سٹون نشاندہی کرتے ہیں ’سی آئی اے ریڈیو سٹیشن پر انھوں نے دعویٰ کیا کہ ہزاروں لوگ کرائے کے سپاہیوں میں شامل ہو رہے ہیں۔‘
وہ مزید کہتے ہیں کہ ’لیکن جب وہ سرحد پار کر گئے تو کوئی بغاوت نہیں ہوئی۔ سی آئی اے، جس نے اس مبینہ حملے کی حمایت کی، نے گوئٹے مالا اور دارالحکومت میں سٹریٹجک مقامات پر بمباری شروع کر دی۔ اس نے فوجی بیرکوں پر ایک بڑا سموک بم بھی پھینکا اور بم دھماکوں کی آواز ریڈیو پر نشر کی۔ اس کا مقصد عوام اور فوج کی حوصلہ شکنی کرنا تھا۔‘
دریں اثنا فوجی قیادت یہ سمجھتے ہوئے کہ وہ حملہ آوروں کو شکست نہیں دے سکتی نے آربینز کو استعفیٰ دینے پر زور دیا اور آخرکار قائل کر لیا۔
،تصویر کا ذریعہSean Gallup/Getty Images
اکیسویں صدی میں گرین لینڈ اور بالواسطہ طور پر ڈنمارک کو ٹرمپ کی طرف سے سوشل میڈیا پر براہ راست دھمکیاں موصول ہوئی ہیں، جن میں علاقے کو ضم کرنے اور کسی بھی مزاحمت کے باوجود اقتصادی پابندیاں عائد کرنے کے منصوبے شامل ہیں۔
دریں اثنا، ایران میں نفسیاتی دباؤ بڑھ گیا ہے جہاں شدید فوجی کارروائی کی دھمکیاں دی گئی ہیں جن کا مقصد تعمیل کو نافذ کرنا، خوف پھیلانا اور امریکی مفادات کا تحفظ کرنا ہے۔
’ایک بڑی فوج ایران کی طرف جا رہی ہے۔‘
ٹرمپ نے سوشل میڈیا پر پوسٹ کیا ’وینزویلا کی طرح تیاری مکمل ہے، ارادہ بھی ہے اور اپنے مشن کو تیزی سے اور اگر ضرورت پڑی تو پرتشدد طریقے سے انجام دے سکتے ہیں۔‘
،تصویر کا ذریعہMichael Nagle/Bloomberg vía Getty Images
سنہ 1950  کی دہائی میں اس آپریشن میں استعفیٰ کے چند ہفتے بعد، آربینز کو جلاوطنی اختیار کرنی پڑی۔
لیونگ سٹون کہتے ہیں کہ ’ایئرپورٹ پر، نئی حکومت نے انھیں مجبور کیا کہ وہ کپڑے اتاریں اور یہاں تک کہ ان کے انڈرویئر کی تلاشی لی گئی وہ بھی ہجوم کے سامنے جو نعرے لگا رہے تھے، اور پھر انھیں ہوائی جہاز پر بٹھا دیا گیا۔‘
70 سال سے زیادہ عرصے کے بعد مادورو کو امریکی افواج کے ہاتھوں گرفتار ہونے کے بعد نیو یارک جانا پڑا۔
اینڈرسن کہتے ہیں ’سب سے پہلے ہم نے کاراکاس پر بمباری کی تصاویر دیکھیں۔ اور اگلی چیز جو ہم نے دیکھی وہ مادورو تھے زنجیروں میں جکڑے ہوئے، فوجیوں کے ساتھ اور تذلیل کا شکار۔ یہ ایک پیٹرن کا حصہ ہے۔‘
سی بی سی نیوز کے مائیک کراؤلی جیسے تجزیہ کار نشاندہی کرتے ہیں کہ گرین لینڈ کے حوالے سے ٹرمپ کی حکمت عملی بصری سیاست، سوشل میڈیا اشتہارات، منسوخ شدہ سرکاری دورے، اور اشتعال انگیز تصویریوں پر بھی انحصار کرتی ہے تاکہ وہ اپنی بالادستی قائم کر سکیں اور چھوٹی ریاستوں  کی عملی صلاحیت کو کمزور کر سکیں۔
امریکی مداخلت کی حمایت کرنے والوں کی عام دلیل ہے کہ صرف آمر اور وہ لوگ جو جمہوریت یا امریکی سلامتی کے لیے خطرہ ہیں، انھیں ڈرنے کی ضرورت ہے لیکن کئی مبصرین اس سے اختلاف کرتے ہیں۔
لیونگ سٹون کہتے ہیں کہ ’گوئٹے مالا یہ ثابت کرتا ہے کہ امریکہ ایک جمہوری طور پر منتخب حکومت کو گرانے کے لیے تیار تھا اور جب سے مونرو ڈاکٹرین کا اعلان ہوا ہے، امریکہ نے لاطینی امریکہ میں 80  سے زائد بار مداخلت کی ہے۔‘
’ٹرمپ اس نظریے کی سب سے واضح شکل میں دوبارہ تصدیق کر رہے ہیں۔‘
تاہم، گوئٹے مالا میں مداخلت کے بعد جو کچھ ہوا وہ صدر کو پریشان کر سکتا ہے۔ اس کے بعد دہائیوں تک تشدد اور عدم استحکام آیا، جس کے دوران آمرانہ حکومتیں اور پھر منشیات کے کارٹلز نے طاقت کے خلا کا فائدہ اٹھایا، اپنی پوزیشن مضبوط کی اور مایوس پناہ گزین اور غیر قانونی منشیات کو امریکی سرحد کے پار منتقل کیا گیا۔
مبصرین کے مطابق، یہ امریکی مفادات کے لیے زرعی اصلاحات یا کمیونسٹ اثر و رسوخ کے خوف سے زیادہ طویل مدتی خطرہ رہا ہے جو مداخلتوں کو جائز قرار دینے کے لیے استعمال ہوئے۔
یہ مضمون بی بی سی گلوبل جرنلزم کے تعاون سے بی بی سی ریڈیو فور کے تیار کردہ ایک پروگرام پر مبنی ہے۔

[101]
انڈیا اپنے پڑوسی ملک بنگلہ دیش میں 12 فروری کو ہونے والے عام انتخابات میں غیر معمولی دلچسپی لے رہا ہے اور انھیں اضطراب کے ساتھ دیکھ رہا ہے۔ کسی پڑوسی ملک میں ہونے والے انتخابات میں انڈیا کی یہ دلچسپی شاذ و نادر ہی دیکھنے کو ملتی ہے۔
اس کی بنیادی وجہ یہ ہے کہ اِن انتخابات کے نتیجے میں انڈیا کے لیے ایک نئی اور غیر معمولی صورتحال پیدا ہو سکتی ہے، ایسی صورتحال جس کا مشاہدہ مبصرین نے شاید گذشتہ پانچ دہائیوں میں نہیں کیا ہو گا۔
سب سے پہلی حقیقت یہ ہے کہ اِن انتخابات کے نتیجے میں بنگلہ دیش میں ایک ایسا سیاسی سیٹ اپ وجود میں آئے گا جس میں عوامی لیگ موجود نہیں ہو گی۔ دلی، جو ڈھاکہ میں عوامی لیگ کی حکومت کا تقریباً عادی ہو چکا تھا، کے لیے یہ ایک نئی حقیقت ہو گی جس کے ساتھ خود کو ہم آہنگ کرنے کے لیے اسے تیاری کرنا ہو گی۔
دوسری بات یہ ہے کہ انڈیا کو یہ دیکھنا ہو گا کہ کیا طارق الرحمان کی قیادت میں بی این پی تنہا حکومت بنانے میں کامیاب ہوتی ہے یا حکومت سازی کے عمل میں جماعتِ اسلامی کو بھی شامل کرنا پڑے گا۔
ماضی میں، سنہ 2001 سے سنہ 2006 تک، خالدہ ضیا کی قیادت میں بنگلہ دیش میں بی این پی اور جماعت اسلامی کی اتحادی حکومت قائم ہوئی تھی اور یہ تجربہ دہلی کے لیے ہرگز خوشگوار نہیں رہا تھا۔
تیسری اہم بات یہ ہے کہ اب یہ حقیقت ہے کہ جماعتِ اسلامی انتخابات کے نتیجے میں بننے والی نئی پارلیمان میں ایک مؤثر قوت کے طور پر سامنے آنے والی ہے، اب چاہے وہ حکومت کا حصہ ہو یا ایک مضبوط اپوزیشن کے طور پر۔
یہ دیکھنا دلچسپ ہو گا کہ انڈیا، جو برسوں سے جماعت اسلامی کو ایک غیر اعلانیہ ’ریڈ لائن‘ قرار دیتا رہا ہے، اب اس سیاسی جماعت کے ساتھ کس طرح تعلقات قائم کرتا ہے۔ شنید یہ بھی ہے کہ دہلی نے بنگلہ دیش میں جماعت اسلامی کے ساتھ کسی نہ کسی سطح پر رابطہ قائم کر لیا ہے۔
تاہم اس سب سے بڑھ کر دہلی کو اصل تشویش یہ ہے کہ نئی بنگلہ دیشی حکومت شمال مشرقی انڈیا کی سلامتی کے بارے میں کیا مؤقف اختیار کرتی ہے۔ دہلی میں موجود مبصرین کہتے ہیں کہ یہ ایک حساس مسئلہ ہے جس پر انڈیا کسی قسم کا سمجھوتہ نہیں کرے گا۔
End of سب سے زیادہ پڑھی جانے والی
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
تجزیہ کاروں کے مطابق اس بار بنگلہ دیش میں وہ صورتحال پیدا ہوتی نظر نہیں آتی ہے جو پچھلے تین انتخابات میں انڈیا کے خلاف کسی نہ کسی درجے کی ’مداخلت‘ کی شکل میں سامنے آتی رہی ہے۔ بظاہر اس بار انڈیا نے بنگلہ دیش میں جاری پورے انتخابی عمل سے خود کو دور رکھنے کی کوشش کی ہے۔
دہلی میں بہت سے لوگ سمجھتے ہیں کہ انڈیا نے کم از کم عوامی سطح پر حالیہ انتخابات میں اس قدر غیر فعال رویہ اس لیے اپنایا ہے کہ سنہ 2024 کی نوجوانوں کی قیادت میں برپا ہونے والی عوامی تحریک میں ایک واضح انڈیا مخالف پہلو موجود تھا، جس میں شیخ حسینہ کے خلاف نعروں کے ساتھ دہلی کے خلاف بھی سخت آوازیں بلند ہوئیں۔
اگرچہ انڈیا گذشتہ ڈیڑھ سال سے بنگلہ دیش میں انتخابات کا مطالبہ کرتا رہا ہے لیکن جب عوامی لیگ کو بالآخر انتخابات میں حصہ لینے کا موقع نہ ملا تو انڈیا نے اس پر بھی احتجاج نہیں کیا۔
اب عوامی لیگ، جو انڈیا کی طویل عرصے سے اتحادی رہی ہے، کا سیاسی مستقبل بڑی حد تک اس بات پر منحصر ہے کہ بنگلہ دیش میں نئی حکومت کس شکل میں سامنے آتی ہے۔
یہ انتخابات انڈیا کے لیے اس لیے بھی غیر معمولی اہمیت اختیار کر گئے ہیں کیونکہ 12 فروری کے انتخابات کے نتیجے میں پیدا ہونے والے حالات میں کئی پیچیدہ مسائل شامل ہوں گے، جن کے اثرات دہلی کے لیے دور رس ثابت ہو سکتے ہیں۔
بنگلہ دیش میں تعینات رہنے والے سابق انڈین سفارتکار ریوا گانگولی داس کا کہنا ہے کہ ان انتخابات سے انڈیا کی سب سے بڑی امید یہ ہے کہ اس کے نتیجے میں بنگلہ دیش میں دوبارہ سیاسی استحکام قائم ہو۔
انھوں نے بی بی سی کو بتایا کہ ’ہم جانتے ہیں کہ 5 اگست 2024 کے بعد سے ہمارے تعلقات کو شدید دھچکا لگا ہے۔‘
’بنگلہ دیش خود بھی اندرونی سیاسی صورتحال اور ہلچل کے دور سے گزر رہا ہے، وہاں بڑے پیمانے پر سیاسی اُتھل پُتھل جاری ہے۔ اس لیے توقع یہ ہے کہ ان انتخابات کے ذریعے کسی نہ کسی حد تک استحکام آئے گا۔‘
اُن کا مزید کہنا تھا کہ انڈیا ڈھاکہ میں ایک مستحکم، منتخب اور نمائندہ حکومت چاہتا ہے، ایسی حکومت جس کے پاس عوامی مینڈیٹ ہو اور جو عوام کے لیے کام کرے۔
’یہی عمل ہے، یہی منصوبہ ہے۔ کیونکہ کافی عرصے سے ایک غیر یقینی کی سی کیفیت جاری ہے۔ اب سب چاہتے ہیں کہ خطے کے امن اور استحکام کے لیے اچھا انتخاب ہو اور انتخابات کے بعد ایک ایسی حکومت قائم ہو جو عوامی مینڈیٹ کے ساتھ سامنے آئے۔‘
تاہم اس کے ساتھ ہی انڈیا میں ان انتخابات کے حوالے سے پائی جانے والی بے چینی اور اضطراب کو بھی تسلیم کیا جا رہا ہے۔
او پی جندال گلوبل یونیورسٹی سے منسلک پروفیسر اور بین الاقوامی تعلقات کی ماہر ڈاکٹر سریپرنا پاتھک کے مطابق ’یہ وقت بہت زیادہ توقعات اور بے چینی کا ہے کیونکہ پچھلے دس، پندرہ برسوں میں ایسی صورتحال کا سامنا نہ تو انڈیا کو کرنا پڑا اور نہ بنگلہ دیش کو۔‘
انھوں نے کہا کہ ’درحقیقت عوامی لیگ کے جانے کے بعد ایک سیاسی خلا پیدا ہو گیا ہے۔ کسی کو معلوم نہیں کہ جماعت اسلامی آئے گی یا کون سا اتحاد تشکیل پائے گا۔ اس کے بعد انڈیا کے شمال مشرقی خطے کی سکیورٹی کا سوال بھی ہے۔‘
ڈاکٹر پاتھک نے مزید کہا کہ ’انڈیا اس دوران کس طرح استحکام حاصل کرے گا، یہی وجہ ہے کہ اتنے سوالات اٹھ رہے ہیں، اتنی توجہ دی جا رہی ہے۔ اس لیے آنے والے دن یقیناً دلچسپ ہوں گے۔‘
شیخ حسینہ کے تقریباً 16 سالہ دورِ حکومت میں انڈیا کے لیے سب سے بڑی راحت یہ رہی ہے کہ شمال مشرقی انڈیا کے مسلح علیحدگی پسند گروہوں کو بنگلہ دیشی سرزمین پر کوئی پناہ نہیں ملی۔
اس کے ساتھ ساتھ شیخ حسینہ کی بنگلہ دیشی حکومت نے انوپ چیتیا اور اروند راج کھووا جیسے علیحدگی پسند رہنماؤں کو انڈیا کے حوالے بھی کیا۔
لیکن انڈیا یقینی طور پر اس بات پر گہری نظر رکھے گا کہ نئی بنگلہ دیشی حکومت اس معاملے پر کیا موقف اختیار کرتی ہے۔
تاہم دہلی کے بعض سابق سفارتکاروں کا خیال ہے کہ سلامتی کے مسائل کے حوالے سے فکر کی کوئی بات نہیں، بلکہ بنگلہ دیش کا اپنے روزمرہ کے معاملات نمٹانے کے لیے انڈیا پر انحصار تعلقات کو معمول کے راستے پر رکھے گا۔
سابق انڈین سفارتکار سومین رائے کا کہنا ہے کہ ’سب سے پہلی بات یہ ہے کہ انڈیا اب ایک عالمی طاقت ہے۔ یہ دنیا کی چوتھی بڑی معیشت ہے اور بہت جلد ہم چین کے بعد تیسری بڑی معیشت بننے والے ہیں۔‘
انھوں نے مزید کہا کہ ’اس بات کے پیش نظر ظاہر ہے کہ ہمیں فکر ہے۔ لیکن اس کا مطلب یہ نہیں کہ ہمیں سلامتی کے حوالے سے پریشان ہونا چاہیے، اب سیلیگُڑی سے لے کر میزورم اور آسام تک ہم نے ایک نیا فضائیہ کا اڈہ قائم کر لیا ہے۔ وہاں بہت سے فوجی موجود ہیں، اس لیے سلامتی کے زاویے سے کوئی بڑا مسئلہ نہیں ہے۔‘
منوہر پریکر انسٹیٹیوٹ آف ڈیفنس سٹڈیز اینڈ اینالسز دہلی سے منسلک سیینئر فیلو سمرتی پٹنائک نے بھی واضح طور پر کہا کہ شمال مشرقی انڈیا کی سلامتی کے معاملے میں انڈیا کسی قسم کی نرمی نہیں دکھائے گا۔
انھوں نے بی بی سی کو بتایا کہ ’شمال مشرق کی سلامتی انڈیا کے لیے دراصل بہت ہی اہم ہے۔ یہ وہ جگہ ہے جہاں انڈیا کسی قسم کا سمجھوتہ نہیں کرے گا۔‘
ڈاکٹر پٹنائک نے مزید کہا کہ ’مجھے بخوبی علم ہے کہ یہ بات بنگلہ دیش کے تمام سٹیک ہولڈرز تک پہنچا دی گئی ہے کہ اس معاملے میں کسی قسم کا سمجھوتہ ممکن نہیں۔ آپ (بنگلہ دیش) پاکستان کے ساتھ جو بھی تعلقات رکھنا چاہتے ہیں، رکھ سکتے ہیں۔ آپ انھیں بنگلہ دیش میں بغیر سکیورٹی کلیئرنس کے بھی لا سکتے ہیں، اس میں کوئی مسئلہ نہیں۔ لیکن یہ سب شمال مشرقی انڈیا کی سلامتی کی قیمت پر نہیں ہونا چاہیے۔‘
اگرچہ دہلی میں ضرورت پڑنے پر جماعت اسلامی کے ساتھ تعلقات قائم کرنے کی ذہنی تیاری موجود ہے، لیکن سب جانتے ہیں کہ موجودہ صورتحال میں انڈیا کی پہلی ترجیح بی این پی ہے۔
بی این پی کے بارے میں دہلی کا رویہ، جو کبھی انڈیا مخالف سیاست کا مترادف سمجھا جاتا تھا، اب کافی حد تک بدل چکا ہے۔
بین الاقوامی تعلقات کی ماہر ڈاکٹر سریپرنا پاتھک نے بی بی سی کو بتایا کہ ’میرا خیال ہے کہ انڈیا ذہنی طور پر بی این پی حکومت کے لیے تیار ہے۔‘
انھوں نے کہا کہ ’شاید اسی لیے سگنلنگ کی گئی، جب خالدہ ضیا بیمار تھیں، تو وزیرِاعظم مودی نے ٹویٹ کیا۔‘
ڈاکٹر پاتھک کا ماننا ہے کہ اس وقت بنگلہ دیش میں انڈیا کے پاس جو آپشنز ہیں، اُن میں بی این پی 'بہترین' ہے اور اسی لیے انڈیا اسے ترجیح دینا چاہتا ہے۔
انھوں نے مزید کہا کہ ’کیونکہ بی این پی انڈیا کے لیے نسبتاً مستحکم جماعت ہے اور گذشتہ سال، یعنی 2025 کے وسط سے، بی این پی نے جماعت اسلامی سے بھی دوری اختیار کی ہے۔۔۔ اگرچہ اب بی این پی آئے گی، مگر کون سا اتحاد ہو گا، یہ ہم نہیں جانتے۔‘
سمرتی پٹنائک بھی کہتی ہیں کہ انڈیا نے عوامی لیگ کے بعد کی سیاسی حقیقت کے لیے بڑی حد تک خود کو تیار کر لیا ہے۔
انھوں نے کہا کہ ’انڈیا کے لیے اصل اہمیت یہ ہے کہ وہ موجودہ صورتحال میں اقتدار میں آنے والی جماعتوں کے ساتھ کس طرح کام کیا جائے۔‘
سمرتی پٹنائک نے مزید کہا کہ ’ہم نے دیکھا کہ بیگم خالدہ ضیا کی وفات کے بعد انڈیا نے بی این پی کے ساتھ ایک کھلا رابطہ قائم کیا۔ ہم یہ نہیں کہہ سکتے کہ پہلے رابطہ نہیں تھا، لیکن موجودہ رابطہ زیادہ کھلا تھا اور بڑی بات یہ ہے کہ یہ انتخابات سے بالکل پہلے ہوا ہے۔‘
ڈاکٹر پٹنائک نے دعویٰ کیا کہ اُن کی معلومات کے مطابق انڈیا نے جماعت اسلامی کے ساتھ کسی نہ کسی سطح پر رابطہ قائم کر لیا ہے۔
انھوں نے کہا کہ ’درحقیقت انڈیا بی این پی اور جماعت اسلامی، دونوں سیاسی جماعتوں کے ساتھ ایک ورکنگ ریلیشن شپ قائم کرنے کی کوشش کر رہا ہے۔‘
ڈاکٹر پٹنائک کے مطابق ’یہ ایک نہایت اہم بات ہے، میرا مطلب ہے کہ ہم یہ دکھانا چاہتے ہیں کہ ہم صرف عوامی لیگ تک محدود نہیں ہیں بلکہ اگر کوئی بھی جماعت عوامی ووٹ جیت کر اقتدار میں آتی ہے تو ہم اس کے ساتھ کام کریں گے۔ اسی تناظر میں جماعت اسلامی کے ساتھ ایک ملاقات بھی ہوئی، وہ بھی سرکاری سطح پر۔‘
چند روز قبل جماعت اسلامی کے امیر شفیق الرحمان نے خبر رساں ادارے روئٹرز کو دیے گئے اپنے ایک انٹرویو میں دعویٰ کیا تھا کہ ایک انڈین سفارتکار اُن سے ملاقات کے لیے آئے تھے اور انڈیا نے درخواست کی تھی کہ اس ملاقات کو خفیہ رکھا جائے۔
انڈیا نے اس دعوے کی نہ تصدیق کی اور نہ ہی تردید۔
تاہم مختلف اشارے اس بات کا اظہار کرتے ہیں کہ انڈیا نے جماعت اسلامی کی قیادت کے ساتھ ایک نہایت خاموش اور خفیہ تعلق قائم کر لیا ہے۔
اب سوال یہ ہے کہ کیا دہلی جماعتِ اسلامی کے بارے میں اپنا پرانا موقف بدل رہی ہے، جسے برسوں تک ایک غیر اعلانیہ ’ریڈ لائن‘ سمجھا جاتا رہا ہے؟
سابق انڈین سفارتکار ریوا گانگولی داس کا کہنا ہے کہ ’دیکھیں، جماعت اسلامی 2001 میں بنگلہ دیش میں حکومت کا حصہ تھی اور کابینہ میں اُن کے دو وزیر بھی تھے۔ میں اُس وقت بنگلہ دیش میں ہی تعینات تھا۔‘
انھوں نے کہا کہ ’فطری طور پر تعلقات کا ایک عملی پہلو یہ ہے کہ ہمیں ایک دوسرے کے ساتھ کام کرنا پڑتا ہے۔ ہم پڑوسی ہیں اور ہم اپنے پڑوسی نہیں بدل سکتے۔ انڈین حکومت پہلے ہی کہہ چکی ہے کہ چاہے کوئی بھی اقتدار میں آئے، انڈیا اس کے ساتھ کام کرنے کے لیے تیار ہے۔‘
اسی لیے ریوا گانگولی داس کو یقین ہے کہ اگر جماعت اسلامی آئندہ حکومت کا حصہ بنتی ہے تو انڈیا اُن کے ساتھ معمول کے تعلقات قائم کرنا چاہے گا، کیونکہ ’معاملات کو آگے بڑھانا ہی ہو گا۔‘
دہلی کی اصل خواہش اب یہ ہے کہ انتخابات کے بعد بننے والی حکومت سے ’یقین دہانی‘ حاصل ہو، نہ کہ عبوری حکومت کی طرح ’غیر یقینی‘ کی کیفیت برقرار رہے اور معاملات آگے بڑھیں۔
اسی پس منظر میں دہلی کے مبصرین اس بات پر متفق ہیں کہ بنگلہ دیش میں جو بھی منتخب حکومت قائم ہو، اگر وہ کم از کم شمال مشرقی انڈیا کے سلامتی کے خدشات کو دور کرنے کے لیے تیار ہو، تو دہلی کو اس کے ساتھ ’مکمل تعلقات‘ قائم کرنے میں کوئی مسئلہ نہیں ہو گا۔

[102]
اردن کی ایک عدالت نے انتہاپسند مذہبی رہنما ابوقتادہ کو دہشت گردی کے الزامات سے بری کر دیا ہے۔
دارالحکومت عمان کی سٹیٹ سکیورٹی عدالت میں عوامی ججوں کے ایک پینل نے انھیں سنہ 2000 میں ملینیئم جشن کو ناکام کرنے کی سازش میں شامل ہونے کے الزام سے بری قرار دیا ہے۔
واضح رہے کہ یہ فیصلہ سنہ 1998 میں اردن میں بم دھماکوں کی سازش کے الزام سے ابوقتادہ کے جون میں بری کیے جانے کے بعد آیا ہے۔
ابو قتادہ کو برطانیہ سے جولائی سنہ 2013 میں اردن جلاوطن کر دیا گیا تھا۔
یہ فیصلہ برطانیہ میں ایک طویل عدالتی جنگ کے بعد ان کے ملک واپس کیے جانے کے بعد آیا ہے۔ ان کی عدالتی کارروائی اردن کے دارالحکومت عمان کے فوجی اڈے میں قائم ایک عدالت میں ہوئی ہے۔
ابو قتادہ پر اپنی تحریروں کے ذریعے ان افراد کو روحانی تعاون فراہم کا الزام ہے جنھوں نے ملینیئم جشن کے موقعے پر اردن میں مغربی اور اسرائیلی اہداف کو نشانہ بنایا تھا۔
استغاثہ کا کہنا ہے کہ تفتیش کاروں کو چھاپے کے دوران ابوقتادہ کی کتابیں ملی تھیں اور انھیں اس میں شامل لوگوں کو فنڈز فراہم کرنے کا ملزم بھی ٹھہرایا گیا تھا۔
ابو قتادہ نے عدالت میں ان الزامات کی تردید کی۔
End of سب سے زیادہ پڑھی جانے والی
ابوقتادہ جلد ہی رہا ہو جائیں گے لیکن وہ اب لندن نہیں لوٹ سکیں گے۔
واضح رہے کہ ابوقتادہ نے 1994 میں برطانیہ میں سیاسی پناہ لی تھی لیکن بعد میں برطانیہ میں یہودیوں کو اور اسلام ترک کرنے والے افراد کو ہلاک کرنے کی حمایت کرنے کی وجہ بدنام ہوئے اور برطانیہ کی خفیہ ایجنسی ایم آئی فائیو انھیں ملک کے لیے خطرہ تصور کرتی ہے۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[103]
کراچی میں جامعہ کراچی کے ڈین فیکلٹی آف اسلامک سٹڈیز ڈاکٹر محمد شکیل اوج کے قتل میں پولیس نے ایک مشتبہ شخص کو حراست میں لیا ہے جبکہ یونیورسٹی کے اساتذہ نے منگل کو بھی اپنا احتجاج جاری رکھا۔
ایس پی گلشن اقبال عابد قائم خانی کا کہنا ہے کہ ڈاکٹر محمد شکیل نے محمد سمیع کے خلاف کچھ عرصہ قبل ایف آئی آر درج کرائی تھی جس میں سے بعد میں وہ بری بھی ہوگئے تھے لیکن اب انھیں دوبارہ شک کی بنیاد پر حراست میں لیا گیا ہے۔
انھوں نے بتایا کہ ڈاکٹر محمد شکیل نے جامعہ کراچی کے وائس چانسلر کو ایک خط تحریر کیا تھا جس میں انھوں نے محمد سمیع سمیت کچھ لوگوں کی نشاندھی کی تھی اور کہا تھا کہ اگر ان کی جان کو کوئی نقصان پہنچا تو یہ لوگ ذمے دار ہوں گے۔
ایس پی گلشن عابد قائم خانی کے مطابق دوران تفتیش ڈاکٹر شکیل کے خلاف فتویٰ اور موبائل پر بھیجے گئے پیغامات پر بھی غور کیا گیا ہے، اس کے علاوہ یہ بھی سامنے آیا ہے کہ پروفیسر عبدالرشید نے جن کو ڈاکٹریٹ کی تھیسز دیں تھیں ان پر ڈاکٹر شکیل نے اعتراضات کیے تھے، اب یہ تحقیقات کی جا رہی ہیں کہ وہ کون لوگ تھے جنھیں یہ ڈاکٹریٹ کی ڈگری دی گئیں تھی۔
پولیس کے مطابق تحقیقات کا ایک رخ یہ بھی ہے کہ ڈاکٹر شکیل کی ہلاکت کے بعد کس کو ملازمت میں فائدہ ہو سکتا تھا۔
دوسری جانب جامعہ کراچی کے اساتذہ نے منگل کو بھی احتجاج جاری رکھا لیکن بدھ سے تدریسی عمل بحال کرنے کا اعلان کیا گیا ہے۔
ٹیچرز کی تنظیم کے صدر جمیل کاظمی نے بی بی سی کو بتایا کہ انھیں یہ یقین دہانی کرائی گئی ہے کہ پولیس جو تحقیقات کر رہی ہے اس کا رخ صرف ٹیچرز کی جانب نہیں ہوگا دیگر زاویوں سے بھی تحقیقات کی جائے گی۔
’ذاتی چپلقش اور پیشہ ورانہ رقابت تو ہو سکتی ہے، سوچ اور خیال میں بھی اختلاف ہو سکتا ہے، لیکن وہ اور ان کے ساتھی نہیں سمجھتے کہ کوئی استاد کسی کی جان لے سکتا ہے۔‘
End of سب سے زیادہ پڑھی جانے والی
پروفیسر جمیل کاظمی کا کہنا تھا کہ دارالعلوم کراچی  کے لوگ انتہائی معتبر لوگ ہیں وہ قتل کے فتویٰ جاری نہیں کرتے، وہ پہلے ہی وضاحت کر چکے ہیں کہ جعلی لیٹر ہیڈ پر فتویٰ جاری کیا گیا تھا۔
ٹیچرز ایسوسی ایشن کے مطابق کراچی یونیورسٹی کے اندر سات مقامات کے علاوہ یونیورسٹی روڈ اور ابو الحسن اصفہانی روڈ پر بھی نگرانی کے لیے کیمرے لگائے جائیں گے تاکہ سکیورٹی کو یقینی بنایا جا سکے۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[104]
افغانستان کے صدر حامد کرزئی نے اپنے آخری خطاب میں امریکہ پر کڑی تنقید کی ہے۔
صدارتی محل میں اپنی آخری تقریر میں حامد کرزئی کا کہنا تھا کہ ’امن عمل اس لیے ناکام ہوا کیونکہ امریکہ امن نہیں چاہتا اور اس کے اپنے مقاصد ہیں۔‘
انھوں نے کہا کہ یہ جنگ افغانوں کے درمیان نہیں تھی بلکہ ’غیر ملکیوں کے مقاصد کے لیے تھی۔‘
افغان صدر نے ہمسایہ ملک پاکستان پر بھی کڑی تنقید کی اور الزام عائد کیا کہ وہ افغانستان کی خارجہ پالیسی پر کنٹرول حاصل کرنا چاہتا ہے۔
ان کا کہنا تھا: ’آج میں آپ کو دوبارہ بتا رہا ہوں کہ افغانستان کی جنگ ہماری جنگ نہیں ہے، یہ ہم پر مسلط کی گئی ہے اور ہم اس کے متاثرین ہیں۔ امن تب تک نہیں آئے گا جب تک امریکہ اور پاکستان ایسا نہیں چاہیں گے۔‘
پیر کو افغانستان میں نئی قومی اتحاد کی حکومت قائم ہوئی اور حامد کرزئی نے اپنے جانشین کو واشنگٹن کے ساتھ معاملات میں محتاط رہنے کا مشورہ دیا۔
اس سے قبل افغان صدر حامد کرزئی امریکی کارروائیوں میں عام شہریوں کی ہلاکت پر امریکہ کو تنقید کا نشانہ بناتے آئے ہیں۔
اپنی الوداعی تقریر میں انھوں نے کہا کہ دونوں ممالک میں دوستانہ تعلقات ہو سکتے تھے اگر ان (امریکہ) کے قول اور فعل میں ہم آہنگی ہوتی۔
End of سب سے زیادہ پڑھی جانے والی
ماضی میں حامد کرزئی افغانستان میں تعینات اتحادی افواج نیٹو پر بھی تنقید کر چکے ہیں۔ ان کا کہنا تھا کہ نیٹو کی افغانستان میں ایک دہائی سے زیادہ عرصے سے موجودگی کے باوجود ملک مستحکم نہیں ہو سکا۔
افغان صدر کے بقول: ’سکیورٹی کے معاملے پر نیٹو کی کارروائیوں سے افغانستان کو بہت زیادہ تکلیف کا سامنا کرنا پڑا۔ ان میں بہت زیادہ جانی نقصان ہوا اور حاصل کچھ نہیں ہوا کیونکہ ملک ابھی تک محفوظ نہیں ہے۔‘
امریکہ ایک سکیورٹی معاہدے کے تحت 2014 میں افغانستان میں امریکی افواج کی اکثریت کے انخلا کے بعد بھی دس ہزار فوجی افغانستان میں رکھنا چاہتا ہے۔
حامد کرزئی نے گذشتہ برس بی بی سی کو دیے گئے ایک انٹرویو میں کہا تھا: ’امریکہ سے تعلقات 2005 میں اس وقت خراب ہونا شروع ہوئے تھے جب پہلی بار عام شہریوں کی ہلاکت کا واقعہ رونما ہوا، اور اس وقت ہم نے دیکھا کہ دہشت گردی کے خلاف جنگ جہاں ہونی چاہی تھی وہاں نہیں ہو رہی۔‘
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[105]
اڈیالہ جیل میں قید سابق وزیر اعظم عمران خان کی جانب سے علاج کے باوجود دائیں آنکھ میں  صرف 15 فیصد بینائی رہ جانے کی شکایت کے بعد سپریم کورٹ نے چار دن کے اندر سابق وزیر اعظم کا طبی معائنہ کروانے اور اُن کی اپنے بیٹوں سے بات کروانے کا حکم دیا ہے۔
سپریم کورٹ کی جانب سے وفاقی حکومت کو حکم دیا گیا ہے کہ ماہر ڈاکٹروں کی موجودگی میں 16 فروری سے پہلے عمران خان کی آنکھ کا معائنہ کروایا جائے۔
چیف جسٹس یحییٰ آفریدی کی سربراہی میں سپریم کورٹ کے دو رکنی بینچ کی جانب سے عدالت کی طرف سے مقرر کیے گئے ’فرینڈ آف کورٹ‘ سلمان صفدر کی طرف سے عدالت میں پیش کی گئی رپورٹ کی روشنی میں یہ حکم دیا۔
سپریم کورٹ میں سماعت کے دوران اٹارنی جنرل نے عدالت کو بتایا کہ آئی سپیشلسٹ کی ٹیم جلد ہی اڈیالہ جیل کا دورہ کرے گی اور سابق وزیر اعظم کی آنکھ کا معائنہ کیا جائے گا۔ اٹارنی جنرل نے اس موقع پر سپریم کورٹ کو یہ یقین دہانی بھی کروائی کہ عمران خان کی اُن کے بچوں سے بذریعہ فون بات بھی کروائی جائے گی۔
عمران خان نے جیل میں اپنی مصروفیات، مشکلات اور سہولیات سے متعلق بیرسٹر سلمان صفدر کو کیا بتایا اور انھوں نے خود کیا دیکھا، یہ انھوں نے اپنی رپورٹ میں درج کیا ہے۔
اپنی رپورٹ میں سلمان صفدر نے لکھا ہے کہ وہ دوپہر دو بجے اڈیالہ جیل پہنچے اور دو بج کر 35 منٹ پر ایک کمرے میں سپرنٹنڈنٹ اور ڈپٹی سپرنٹنڈٹ جیل کی موجودگی میں ان کی عمران خان سے ملاقات ہوئی۔
ملاقات کے آغاز پر بیرسٹر سلمان صفدر نے عمران خان کو اپنے آنے کا مقصد بتایا اور یہ بھی کہا کہ عدالت کے حکم پر وہ ان حالات کا جائزہ لیں گے جن میں عمران خان کو رکھا گیا ہے۔
عدالت میں جمع کرائی گئی بیرسٹر سلمان صفدر کی رپورٹ کے مطابق عمران خان نے بتایا کی کہ گذشتہ تین ماہ سے انھیں نظر میں کمی کی شکایت ہے ’حالانکہ اکتوبر 2025 تک ان کی نظر بالکل ٹھیک تھی۔‘
End of سب سے زیادہ پڑھی جانے والی
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
رپورٹ کے مطابق عمران خان نے بیرسٹر سلمان صفدر کو بتایا کہ انھوں نے جیل سپرنٹنڈنٹ ساجد بیگ سے شکایت کی کہ انھیں دھندلا نظر آتا ہے لیکن جیل حکام نے کوئی بھی کارروائی نہ کی۔ ’وقت گزرنے کے ساتھ انھیں دائیں آنکھ سے نظر آنا بالکل ہی بند ہو گیا۔ اس کے بعد پمز سے ایک ڈاکٹر کو ان کے معائنے کے لیے بلایا گیا۔‘
بیرسٹر سلمان کی رپورٹ کے مطابق عمران خان نے بتایا کہ علاج اور انجیکشن کے باوجود ان کی دائیں آنکھ صرف 15 فیصد ہی کام کرتی ہے۔
رپورٹ میں وکیل نے لکھا ہے کہ عمران خان اپنی بینائی کم ہونے اور بر وقت طبی امداد نہ ملنے پر واضح طور پر پریشان تھے۔ ’ملاقات کی دوران ان کی آنکھوں سے پانی بہتا رہا اور وہ ٹشو سے اسے صاف کرتے رہے۔‘
رپورٹ میں درج ہے کہ جیل سپرنٹنڈنٹ نے سلمان صفدر کو بتایا کہ پمز ہسپتال کے ڈاکٹر محمد عارف عمران خان کی دیکھ بھال کر رہے ہیں اور جیل میں ڈیوٹی پر موجود ڈاکٹر دن میں تین بار عمران خان کا بلڈ پریشر اور آکسیجن لیول چیک کرتے ہیں۔
وکیل کے مطابق عمران خان نے کہا کہ ان کی عمر کے لحاظ سے باقاعدگی سے خون کے ٹیسٹ کرانے کی ضرورت ہے لیکن ایسا نہیں ہوتا۔ ’انھوں نے کہا کہ پہلے ذاتی ڈاکٹروں ڈاکٹر فیصل سلطان اور ڈاکٹر عاصم یوسف کو ان تک رسائی دی جاتی تھی لیکن جب سے انھیں نظر کم آنے کی شکایت پیدا ہوئی تب سے ان کے ذاتی ڈاکٹروں کو رسائی نہیں دی گئی۔‘
عمران خان نے کہا کہ ’تین ماہ تک تو انھیں صرف آنکھوں میں ڈالنے کے لیے قطرے دیے جاتے رہے جس کا کوئی فائدہ نہ ہوا اور ان کی دائیں آنکھ کی نظر بہت زیادہ کم ہو گئی۔‘
عدالت کو جمع کرائی گئی رپورٹ کے مطابق عمران خان نے یہ بھی کہا کہ ’73 سال عمر ہونے کی وجہ سے انھیں یہ ضرورت بھی محسوس ہوتی ہے کہ ان کے دانتوں کا معائنہ کرایا جائے لیکن بار بار درخواست کے باوجود دو سال کے دوران کسی بھی دانتوں کے ڈاکٹر نے ان کا معائنہ نہیں کیا۔‘
عمران خان نے اپنی روز مرہ کی جو مصروفیات بتائیں وہ بھی رپورٹ میں درج ہیں۔
ان کے مطابق، عمران خان صبح نو بج کر 45 منٹ پر ناشتہ کرتے ہیں۔ پھر تقریباً ساڑھے 11 بجے تک قرآن پڑھتے ہیں۔ اس کے بعد وہ ورزش کے لیے دستیاب سامان پر ورزش کرتے ہیں۔ اس سامان میں ایک ورزش کرنے والی سائیکل ہے، نو کلو گرام وزن والے دو ڈمبل اور ایک بار۔
دوپہر ایک بج کر 15 منٹ پر غسل کرنے کے بعد عمران خان کو احاطے میں چہل قدمی کی اجازت دی جاتی ہے۔ ان کی مرضی ہوتی ہے کہ وہ بیٹھے رہیں یا چلیں پھریں۔
دوپہر کا کھانا عمران خان دوپہر ساڑھے تین بجے سے لے کر چار بجے تک کھاتے ہیں۔ شام کے پانچ بجے انھیں ایک بار پھر چہل قدمی کی اجازت دی جاتی ہے۔
شام ساڑھے پانچ سے اگلی صبح 10 بجے تک انھیں جیل کی کوٹھڑی میں بند رکھا جاتا ہے۔
سلمان صفدر کی رپورٹ کے مطابق عمران خان نے انھیں بتایا کہ صبح ناشے میں وہ کافی کا ایک کپ، دلیہ اور چند کھجوریں لیتے ہیں۔ دوپہر کے کھانے میں کیا کھانا ہے، اس کی ہفتہ وار ترتیب بھی عمران خان خود بناتے ہیں اور اخراجات ان کا خاندان ادا کرتا ہے۔ اس میں دو دن چکن، دو دن گوشت، دو دن دال اور دو دن چاٹ یا اس نوع کا ہلکا پھلکا کھانا ہوتا ہے۔
رپورٹ کے مطابق عمران خان نے بتایا کہ انھیں پینے کے لیے نیسلے کا بوتل والا پانی دیا جاتا ہے۔ رات کے کھانے میں وہ صرف پھل، دودھ اور کھجوریں لیتے ہیں۔
رپورٹ میں عمران خان کے حوالے سے لکھا گیا ہے کہ جیل کی ان کی کوٹھڑی میں ایک کرسی، میز، بیڈ اور ہینگر ہے۔ انھوں نے یہ بھی کہا کہ دن اور رات کے وقت روشنی اور ہوا کا مناسب انتظام ہے۔ یہ بھی بتایا کہ جیل کی کوٹھڑی میں کوئی برتن یا چمچ کانٹے وغیرہ نہیں رکھے جاتے۔
سلمان صفدر کے مطابق عمران خان نے انھیں بتایا کہ کپڑے دھونے، صفائی کرنے، بستر کی چادریں بدلنے اور غسل خانہ صاف کرنے میں مدد کے لیے انھیں ایک مشقتی دیا گیا ہے۔
سلمان صفدر کو عمران خان نے کہا کہ وہ صفائی کے انتظامات سے مطمئن ہیں اور غسل خانے کی ضرورت کی اشیا بھی مانگنے پر فراہم کر دی جاتی ہیں۔ عمران خان نے بتایا کہ سردیوں کے دوران انھیں درمیانے سائز کا ہیٹر فراہم کیا جاتا ہے اور گرم پانی ہر وقت دستیاب رہتا ہے۔
رپورٹ کے مطابق عمران خان نے سلمان صفدر سے کہا کہ گرمیوں کے موسم میں حالات زندگی خاص طور پر مشکل ہو جاتے ہیں کیوں کہ ’ایک تو شدید گرمی اور حبس ہوتا ہے، دوسرا، مکھیاں اور مچھر کنٹرول کرنے کے انتظامات بھی ناکافی ہیں۔ عمران خان نے کہا کہ وہ مچھروں کو بھگانے والا لوشن لگاتے ہیں اور ان کے پاس کمرے میں ایئر کولر بھی ہے لیکن زیادہ فائدہ نہیں ہوتا۔‘
عمران خان نے کہا کہ اس وجہ سے گرمیوں کا موسم خاص طور پر مشکل رہتا ہے اور ان کی نیند اور آرام متاثر ہوتا ہے۔
رپورٹ کے مطابق سلمان صفدر کے پوچھنے پر عمران خان نے بتایا کہ انھیں فریج فراہم نہیں کیا گیا ہے بلکہ چیزیں ٹھنڈی رکھنے والا ایک ڈبہ دیا گیا ہے لیکن شدید موسم میں اس کا زیادہ فائدہ نہیں ہوتا۔ عمران خان نے اس پر عدم اطمینان کا اظہار کیا اور بتایا کہ گرمیوں کے مہینوں میں دو یا تین بار وہ فوڈ پوائزننگ کا شکار ہوئے۔
عدالت کو جمع کرائی گئی رپورٹ کے مطابق عمران خان نے سلمان صفدر کو بتایا کہ جو احاطہ انھیں دیا گیا ہے اس میں نگرانی کرنے والے 10 کیمرے ہیں، ایک کیمرے کی پہنچ وہاں تک ہے جہاں وہ شاور لیتے ہیں۔ لیکن ان کی کوٹھڑی کے اندر کوئی کیمرہ نہیں لگایا گیا۔
رپورٹ میں درج ہے: عمران خان نے یہ شکایت بھی کی کہ انھیں اپنے وکیل اور قانونی ٹیم سے ملاقات نہیں کرنے دی جا رہی۔ جس کی وجہ سے وہ اپنے کیسز کی اپ ڈیٹ نہیں لے پا رہے اور اپنی ٹیم کو ہدایات نہیں دے پا رہے۔
سلمان صفدر کو عمران خان نے یہ بھی بتایا کہ ان کی بہنوں اور اہل خانہ کو بھی ان سے ملنے نہیں دیا جا رہا۔ جب کہ نئے سپرنٹنڈنٹ جیل کی تعیناتی کے بعد انھیں ہر منگل کو 30 منٹ کے لیے اپنی بیگم بشریٰ بی بی سے ملنے دیا جاتا ہے۔ انھوں نے بتایا کہ عدالتی احکامات کے باوجود سنہ 2025 میں صرف دو بار ان کی برطانیہ میں موجود اپنے بیٹوں قاسم اور سلیمان سے ملاقات کرائی گئی۔
رپورٹ کے مطابق عمران خان نے سلمان صفدر کو بتایا کہ ’انھیں زیادہ کسی چیز کی خواہش نہیں، وہ صرف ان چیزوں کی فراہمی کی توقع رکھتے ہیں جو ان کی بقا کے لیے ضروری ہیں۔‘
رپورٹ میں لکھا ہے کہ اس بات چیت کے بعد سلمان صفدر سپرنٹنڈنٹ اور ڈپٹی سپرنٹنڈنٹ کے ہمراہ وہ حالات دیکھنے گئے جن میں عمران خان کو رکھا جا رہا ہے۔ جبکہ عمران خان اپنی اہلیہ سے ملاقات کے لیے چلے گئے۔
سلمان صفدر لکھتے ہیں کہ جس احاطے میں عمران خان کو رکھا گیا ہے اس کے گرد دیواریں 12 فٹ کی ہیں اور ان پر خاردار تاریں لگائی گئی ہیں۔ پوچھنے پر ڈپٹی سپرنٹنڈنٹ جیل نے بتایا کہ یہاں پانچ وارڈر اور ایک نائب سپرنٹنڈٹ ہفتے کے ساتوں دن 24 گھنٹے موجود رہتے ہیں۔
رپورٹ کے مطابق احاطے میں ایک 12 ضرب 30 فٹ کا سبز قطعہ بھی ہے۔ بتایا گیا کہ یہاں دن کے وقت عمران خان ورزش کرتے ہیں، چہل قدمی کرتے ہیں اور دھوپ سینکتے ہیں۔
اس کے بعد سلمان کو کچن لے جایا گیا۔ کھانا پکانے کا سامان اور مصالحہ جات وہاں موجود تھے۔ سلمان صفدر نے لکھا ہے کہ وہاں صفائی کچھ زیادہ بہتر ہو سکتی تھی۔
رپورٹ کے مطابق سلمان صفدر نے دیکھا کہ جیل کی کوٹھڑی میں ہائی وولٹیج کے تین لائٹ بلب، ایک چھت والا پنکھا، ایک گرم ہوا پھینکنے والا ہیٹر، دو میزیں، ایک دیوار گیر گھڑی، ایک بستر، ایک کرسی اور ایک چھوٹی الماری تھی۔
سلمان صفدر لکھتے ہیں کہ کوٹھڑی کی دیوار پر 32 انچ کا ٹی وی نصب تھا۔ جب اسے چلانے کی درخواست کی گئی تو معلوم ہوا کہ وہ کام نہیں کر رہا تھا۔ کپڑے لٹکانے کے لیے کوئی الماری نہیں تھی اس لیے عمران خان کے کپڑے بکھرے پڑے تھے۔
سلمان صفدر لکھتے ہیں کہ معائنہ کرنے پر انھیں وہ کرسی بھی غیر آرام دہ محسوس ہوئی جو عمران خان کی کوٹھڑی میں ہے۔
رپورٹ کے مطابق عمران خان کے جیل کی کوٹھڑی میں جو بستر تھا اس پر ایک گدا، چار تکیے اور دو کمبل پڑے تھے۔ بستر کے نیچے جوتوں کے چار جوڑے رکھے تھے۔ فرش پر ایک قالین، جائے نماز، تسبیح اور دو تولیے بھی کمرے میں موجود تھے۔
رپورٹ میں لکھا ہے کہ عمران خان کی جیل کی کوٹھڑی میں 100 کتابیں، دو سیب، دو ڈمبیل، ٹشو پیپر، ائیرفریشنر، شیونگ جیل اور شیونگ کٹ پڑی تھی۔ غسل خانے کے واش بیسن میں گرم اور ٹھنڈے پانی کا انتظام تھا۔ ایک آئینہ بھی غسل خانے میں رکھا گیا تھا۔
سلمان صفدر لکھتے ہیں ٹوائلٹ جیل کے کمرے کے ساتھ ہی ہے لیکن اس میں ہوا باہر پھینکنے کا کوئی نظام نصب نہیں جبکہ صفائی بھی کچھ بہتر ہو سکتی تھی۔
رپورٹ کے مطابق عمران خان نے اپنے تحفظ کے انتظامات، جیل کے اندر زندگی کے حالات اور کھانے کی فراہمی پر اطمینان کا اظہار کیا۔
رپورٹ میں سلمان صفدر نے سفارش کی کہ عمران خان کی آنکھ کی بیماری پر سنجیدگی سے توجہ دی جائے اور ماہرین کی ایک ٹیم سے معائنہ کرایا جائے۔
’عمران خان کے ذاتی معالجین کو بھی ان تک رسائی دی جائے، عمران خان جو کتابیں چاہیں ان کی فراہمی یقینی بنائی جائے، عمران خان کو اپنے رشتہ داروں سے ملاقات اور بیٹوں سے بات کی اجازت دی جائے، وکلا سے ملاقات کی اجازت دی جائے، عمران خان کی کوٹھڑی میں مکھیوں اور مچھروں سے بچاؤ کے انتطامات کیے جائیں اور کھانا رکھنے کے لیے فریج فراہم کیا جائے۔‘
سلمان صفدر کی طرف سے عدالت میں پیش کی گئی رپورٹ کی روشنی میں پاکستان کی سپریم کورٹ نے وفاقی حکومت کو حکم دیا ہے کہ سپیشلسٹ ڈاکٹروں کی موجودگی میں 16 فروری سے پہلے سابق وزیر اعظم عمران خان کی آنکھ کا معائنہ کروایا جائے۔
یاد رہے کہ عمران خان کی دائیں آنکھ میں سینٹرل ریٹینل وین آکلوژن کا دعویٰ کرتے ہوئے گذشتہ ماہ پاکستان تحریک انصاف نے کہا تھا کہ ان کی آنکھ کی رگوں میں ’خطرناک رکاوٹ‘ پیدا ہو چکی ہے۔ تاہم بیرسٹر صفدر کی جانب سے سپریم کورٹ میں جمع کروائی گئی رپورٹ میں کسی مخصوص بیماری کا تذکرہ نہیں کیا گیا ہے۔
پی ٹی آئی نے اپنے بیان میں کہا تھا کہ ’ڈاکٹروں کے مطابق یہ نہایت حساس اور سنگین طبی مسئلہ ہے، جس کا بروقت اور مناسب علاج نہ ہونے کی صورت میں مستقل بینائی متاثر ہونے کا شدید خدشہ موجود ہے۔‘
اس کے کچھ روز بعد پاکستان کے وفاقی دارالحکومت اسلام آباد کے پمز ہسپتال نے سابق وزیر اعظم عمران خان کو 'دائیں آنکھ کی بینائی کمزور ہونے کی شکایت' پر ایک آپریشن تھیٹر میں طبی علاج فراہم کرنے کی تصدیق کی تھی۔
پمز ہسپتال کے ایگزیکٹیو ڈائریکٹر رانا عمران سکندر نے ایک ویڈیو بیان میں بتایا تھا کہ عمران خان نے دائیں آنکھ کی بینائی کمزور ہونے کی شکایت کی تھی جس کے بعد ان کی آنکھ میں سینٹرل ریٹینل وین آکلوژن کی تشخیص کی گئی تھی۔
سینٹرل ریٹینل وین آکلوژن کیا ہے؟
برطانیہ میں صحت عامہ کے ادارے این ایچ ایس کی ویب سائٹ کے مطابق معمر افراد میں بینائی کمزور ہونے کی عمومی وجہ ریٹینل وین آکلوژن یعنی پردۂ چشم کی نس میں رکاوٹ پیدا ہونا ہے جس سے وہاں خون کا لوتھڑا بن سکتا ہے۔
آنکھ کے کالے حصے کے پیچھے واقع پتلی تہہ ریٹینا کہلاتی ہے جو کہ پرانے وقتوں کے کیمروں کی فلم جیسی ہوتی ہے۔ نس میں رکاوٹ پیدا ہونے سے آنکھ سے خون یا دوسرے مائع ریٹینا میں لیک ہوتے ہیں جس سے زخم بنتے ہیں، سوجن ہوتی ہے یا آکسیجن کی قلت بھی ہوتی ہے۔ یوں روشنی جذب کرنے والی خلیات کے کام میں خلل پیدا ہوتی ہے اور بینائی کمزور ہوتی ہے۔
این ایچ ایس کے مطابق یہ حالت 60 سال سے کم عمر افراد میں عام نہیں۔
ریٹینل وین آکلوژن کی دو اقسام ہیں جن میں سے ایک سینٹرل رینیٹل وین آکلوژن کہلاتی ہے جس میں رکاوٹ مرکزی نس میں پیدا ہوتی ہے۔ این ایچ ایس کے مطابق اس حالت میں بینائی زیادہ بُری طرح متاثر ہوتی ہے۔
این ایچ ایس کی ویب سائٹ کے مطابق اس حالت کی وجوہات میں ہائی بلڈ پریشر، ہائی کالیسٹرول، گلاکوما، ذیابیطس، سگریٹ نوشی اور خون کی نایاب بیماریاں شامل ہیں۔
ماہرین کی رائے ہے کہ اس حالت کی جلد تشخیص ضروری ہے تاکہ اس کا علاج ممکن ہو سکے۔
اس حوالے سے بی بی سی اردو کی مکمل تحریر پڑھنے کے لیے یہاں کلک کیجیے۔۔۔

[106]
ریمپ پر کیٹ واک کرتی ماڈلز، روشنیوں کی چکا چوند اور زرق برق ملبوسات ۔۔۔ یہ الفاظ پڑھتے ہی آپ کو کسی فیشن شو کا خیال آیا ہو گا۔ اس شو کے پیچھے اصل تخلیق کار ایک فیشن ڈیزائنر ہوتا ہے۔
ماڈل نے جو لباس پہنا ہوتا ہے اُس کے پیچھے سوچ اور شناخت بھی فیشن ڈیزائنر کی ہوتی ہے۔
پاکستان سمیت دنیا بھر میں کسی بڑی تقریب میں کوئی معروف شخصیت شرکت کرے تو اس بات کا تذکرہ بھی ضرور ہوتا ہے کہ اس نے فلاں کا ڈیزائن کردہ لباس پہنا تھا۔ حال ہی میں وزیر اعلیٰ پنجاب مریم نواز کے بیٹے کی شادی ہوئی تو اُن کا پہنا گیا جوڑا بھی زیر بحث رہا۔
گذشتہ برس برطانوی شاہی خاندان کی بڑی بہو پرنسس آف ویلز کیٹ مڈلٹن نے عید الفطر کے موقع پر مسلم کمیونٹی سے ملاقاتیں کیں تو پاکستانی فیشن ڈیزائنر خدیجہ شاہ نے اپنی انسٹا گرام پوسٹ میں دعویٰ کیا تھا کہ کیٹ مڈلٹن نے اُن کے کلوتھنگ برانڈ ’ایلان‘ کا تیار کردہ لباس پہن رکھا تھا۔
خدیجہ شاہ کے مطابق پرنسس آف ویلز عمران خان کی وزارت عظمیٰ کے دوران پاکستان آئی تھیں تو تب بھی اُنھوں نے یہی لباس زیب تن کیا تھا۔
لیکن کپڑے تو درزی سیتا ہے، پھر فیشن ڈیزائنر کا کیا کام ہے اور درزی تو سوٹ چند ہزار میں میں تیار کر دیتا ہے، پھر فیشن ڈیزائنر کا تیار کردہ لباس کئی ہزار سے لے کر کئی کئی لاکھ روپے تک میں کیوں ملتا ہے؟ اور یہ فیشن ڈیزائننگ ہے کیا؟
اس سے پہلے جان لیتے ہیں کہ پاکستان میں مختلف برانڈز کس قیمت میں کپڑے فروخت کر رہے ہیں؟
ماریہ بی پاکستان کی معروف فیشن ڈیزائنر ہیں اور اسی نام سے کپڑوں کا برانڈ بھی چلاتی ہیں، جہاں اُن کے ڈیزائن کردہ کپڑے فروخت کیے جاتے ہیں۔
End of سب سے زیادہ پڑھی جانے والی
ماریہ بی کی ویب سائٹ پر کوٹیوئر کے زمرے میں جو ملبوسات موجود ہیں ان کی قیمتیں 51 ہزار روپے سے لے کر تقریباً تین لاکھ روپے تک ہیں جبکہ ٹو پیس (شلوار قمیص) کپڑوں کی قیمتیں تقریباً ساڑھے آٹھ ہزار روپے سے شروع ہو کر تقریباً 70 ہزار روپے تک ہیں۔
ماریہ بی کی ویب سائٹ کے مطابق لگژری پریٹ کے زمرے میں اُن کے ڈیزائن کردہ ملبوسات کی قیمتیں تقریباً 32 ہزار روپے تک ہیں۔
ڈیزائنر ملبوسات کی قیمتیں یکساں نہیں، مختلف برانڈز کے پہناوؤں کے نرخ بھی مختلف ہیں۔
فیشن اور لائف سٹائل برانڈ کھاڈی کی ویب سائٹ پر درج قیمت کے مطابق یہاں ٹو پیس سوٹ تقریباً ساڑھے تین ہزار روپے سے لے کر ساڑھے چھ ہزار روپے تک میں دستیاب ہیں۔ تھری پیس سوٹ (شلوار، قمیص اور ڈوپٹہ) دس ہزار روپے تک کا ہے۔
ایک اور برانڈ سیفائر کی ویب سائٹ پر تھری پیس سوٹ کی زیادہ سے زیادہ قیمت تقریباً 24 ہزار روپے درج ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
اس سوال کا جواب لینے کے لیے بی بی سی نے رابطہ کیا ایمن گیلانی سے جو لاہور کی بیکن ہاؤس یونیورسٹی میں شعبہ ٹیکسٹائل، فیشن اینڈ ایکسسریز کی کوآرڈینیٹر ہیں۔
اُنھوں نے ایک جملے میں سمجھایا کہ ’فیشن ڈیزائننگ کا مطلب ہے کپڑوں کو خوبصورت اور دلکش انداز میں تخلیق کرنا۔‘
سلمان افضل نے بھی ٹیکسٹائل ڈیزائن کی تعلیم حاصل کر رکھی ہے اور اسی شعبے کے محقق اور معلم رہے ہیں۔ وہ دستکاروں کے ساتھ مل کر کپڑے، چینی کے برتنوں اور لکڑی پر ڈیزائن بنا کر فروخت بھی کرتے ہیں۔
سلمان افضل وضاحت کرتے ہیں کہ ڈیزائن کے بہت سے جزو ہیں، فیشن ڈیزائننگ اُن میں سے ایک ہے۔
’ایک فیشن ڈیزائنر اپنی تخلیقی صلاحیت استعمال کرتے ہوئے کپڑوں کا ایسا ڈیزائن بناتا ہے جو منفرد ہونے کے ساتھ ساتھ آسانی سے پہنا بھی جا سکے۔‘
تو کیا بات اتنی ہی سادہ ہے؟ جو منفرد اور نئے ڈیزائن کے کپڑے بنا سکے وہ فیشن ڈیزائنر ہو گیا؟
سلمان افضل کے مطابق ’بنیادی طور پر فیشن ڈیزائنر ایسا شخص ہے جو کسی سوچ کے تحت لباس تخلیق کرتا ہے۔ سینے سلانے کی مہارت بھی اُس کے پاس ہونی چاہیے۔ وہ اپنی تخلیقی سوچ اور صلاحیت کو استعمال کرتے ہوئے کاغذ پر ایک خاکہ بناتا ہے۔ اسی خاکے کو پھر ایک سانچے کی شکل دی جاتی ہے اور اُسی سانچے کے تحت پھر کپڑے کی کٹائی کی جاتی ہے، اُسے تیار کیا جاتا ہے۔ یہ ہوتی ہے فیشن ڈیزائننگ۔‘
سلمان افضل بتاتے ہیں کہ فیشن ڈیزائنر کی بھی کئی اقسام ہیں۔ ’ایک ہے کوٹیوئر، یہ وہ لباس ہے جو ہر کسی کے لیے نہیں بلکہ صرف کسی ایک فرد کے لیے یا چند مخصوص افراد کے لیے بنایا جاتا ہے جبکہ کپڑوں کا جو ڈیزائن سب کے لیے ہو اسے پریٹ یا سٹریٹ ویئر کہتے ہیں۔‘
اگر فیشن ڈیزائنر نے بھی کپڑے کی کٹائی اور سلائی ہی کرنی ہے تو پھر اُس میں اور کسی بھی درزی میں کیا فرق ہے؟
سلمان افضل وضاحت کرتے ہیں کہ درزی کے پاس صرف سلائی مشین استعمال کرتے ہوئے کپڑے سینے کا ہنر ہے جبکہ فیشن ڈیزائنر پہلے ایک تصور یا کانسیپٹ تیار کرتا ہے۔
’اُسے مختلف کپڑوں کی مختلف خصوصیات کا بھی علم ہوتا ہے اور یہ بھی معلوم ہوتا ہے کس طرح کی شخصیت پر کس طرح کا کپڑا اور کس طرح کی سلائی اچھی لگے گی۔ کس موقع کے لیے کس طرح کا لباس ہونا چاہیے۔‘
سلمان افضل کے مطابق فیشن ڈیزائنر کو جدید رجحانات کا بھی علم ہوتا ہے اور رنگوں کے استعمال پر دسترس بھی۔
’یوں اپنے تصور، علم اور مہارت کو استعمال کرتے ہوئے وہ ایک سانچہ تیار کرتا ہے۔ یہی سانچہ درزی کے حوالے کر کے لباس بنایا جاتا ہے۔‘
سلمان افضل کے مطابق فیشن ڈیزائنر کے تیار کردہ سانچے کے تحت پھر صنعتی سطح پر کئی ملبوسات تیار کیے جاتے ہیں، دکانوں پر فروخت کیے جاتے ہیں، بیرون ملک بھی بھجوائے جاتے ہیں۔
مطلب اس کا یہ ہوا کہ درزی پہلے سے موجود پیٹرن پر لباس سلائی کر دیتا ہے، فیشن ڈیزائنر نئے سے نئے پیٹرن تخلیق کرتا ہے۔ درزی کے پاس صرف سلائی کا ہنر ہوتا ہے جبکہ فیشن ڈیزائنر کے پاس تخلیقی انداز سے سوچنے کی صلاحیت بھی ہوتی ہے۔
سلمان افضل بتاتے ہیں کہ فیشن ڈیزائنر بننے کے لیے پیشہ ورانہ اہلیت چاہیے ہوتی ہے جو کہ ایک یونیورسٹی آپ کو دیتی ہے۔
’چار سال کی انڈر گریجویٹ ڈگری ہوتی ہے، بعد میں لوگ ماسٹرز اور پی ایچ ڈی بھی کر سکتے ہیں۔‘
ایمن گیلانی کے مطابق ’بہتر تو یہی ہے کہ تعلیمی ادارے سے چار سال کی ڈگری حاصل کی جائے لیکن اس شعبے میں ڈپلومہ کورسز بھی کرائے جاتے ہیں جن کی مدت دو سال ہوتی ہے۔ زیادہ بہتر یہی ہے کہ چار سال کی تعلیم حاصل کی جائے۔‘
ایمن گیلانی نے بتایا کہ تعلیم کے دوران طلبہ کو بنیادی طور پر ڈیزائن کی جمالیات (ایستھیٹیکس) سمجھائی جاتی ہیں۔
’کپڑوں (گارمنٹس) کے بارے میں بتایا جاتا ہے۔ تاریخ پڑھائی جاتی ہے کہ ماضی میں لباس کیسے ہوتے تھے اور وقت کے ساتھ ساتھ پہناوے کیسے بدلے۔‘
’فیشن ڈیزائننگ کے طلبہ بین الاقوامی ڈیزائنرز کے بارے میں بھی پڑھتے اور سیکھتے ہیں۔ طلبہ کو رنگوں کا مطالعہ کروایا جاتا ہے اور  دنیا بھر میں چلنے والے رجحانات کے بارے میں بتایا جاتا ہے۔‘
فیشن ڈیزائنر بننے کے لیے مختلف تعلیمی شعبہ جات کے اخراجات مختلف ہیں۔
تخلیقی شعبے کی تعلیم کے لیے معروف ادارے نیشنل کالج آف آرٹس کی ویب سائٹ کے مطابق یہاں فیشن ڈیزائننگ سمیت سبھی انڈر گریجویٹ کورسز کی فیس تقریباً ایک لاکھ 27 ہزار روپے فی سمسٹر ہے۔
داخلہ لینے کے اخراجات، سکیورٹی فیس، لائبریری فیس، رجسٹریشن فیس اس کے علاوہ ہے جو تقریباً 56 ہزار روپے بنتی ہے اور بس ایک ہی بار دینا ہوتی ہے۔
داخلہ لینے کے خواہش مند جو لوگ میرٹ پر نہ آ سکیں انھیں اضافی فیس ادا کر کے تعلیم حاصل کرنے کی سہولت دی جاتی ہے۔
این سی اے کی ویب سائٹ کے مطابق سیلف فنانس یا سیلف سپورٹ پر فیشن ڈیزائن پڑھنے والوں کو دیگر اخراجات کے ساتھ ٹیوشن فیس کی مد میں تقریباً سات لاکھ 64 ہزار روپے کی رقم ایک ساتھ ادا کرنا ہو گی۔
پاکستان انسٹیٹیوٹ آف فیشن ڈیزائن کی ویب سائٹ کے مطابق یہاں ایک سمسٹر کی فیس ایک لاکھ 85 ہزار روپے ہے۔ داخلے کے اخراجات (18 ہزار روپے) اور ہاسٹل، ٹرانسپورٹ وغیرہ کے اخراجات اس کے علاوہ ہیں۔
اوسط نکالی جائے تو اوپن میرٹ پر آئے طلبہ کے لیے یونیورسٹی میں فیشن ڈیزائننگ کے ایک سمسٹر کی فیس ڈیڑھ سے دو لاکھ روپے تک ہے۔ چار سالہ ڈگری میں آٹھ سمسٹر ہوتے ہیں، تو اس حساب سے فیشن ڈیزائنر بننے کے لیے 12 لاکھ روپے سے لے کر 16 لاکھ روپے تک درکار ہوتے ہیں۔ سیلف سپورٹ پر پڑھنے والوں کے لیے یہ اخراجات اس سے بھی زیادہ ہیں۔
ڈپلومہ اس سے کہیں کم قیمت پر کیا جا سکتا ہے۔ ایمن گیلانی کہتی ہیں کہ ’ڈپلومہ کی فیس 80 ہزار روپے سے ایک لاکھ روپے تک سالانہ ہوتی ہے۔‘
یوں فیشن ڈیزائننگ میں دو سالہ ڈپلومہ کرنے پر لگ بھگ دو لاکھ روپے خرچ ہوں گے۔
ایمن گیلانی نے بتایا کہ ڈگری مکمل ہونے کے بعد ’کچھ طلبہ تو کسی ڈیزائنر کے ساتھ منسلک ہو جاتے ہیں اور اُسے خدمات فراہم کرتے ہیں۔ کچھ طلبہ ایسے برانڈز میں ملازمت اختیار کرتے ہیں جو کپڑے ڈیزائن کر کے اپنی دکانوں (آؤٹ لیٹس) پر انھیں فروخت بھی کرتے ہیں جبکہ کچھ طلبہ اپنا کام شروع کر دیتے ہیں اور کپڑے ڈیزائن کر کے فروخت کرتے ہیں۔‘
سلمان افضل کے مطابق فیشن ڈیزائننگ پڑھنے کے بعد کچھ لوگ کپڑوں کی فروخت اور مارکیٹنگ سے منسلک ہو جاتے ہیں جبکہ دیگر لوگ سٹریٹیجی والے شعبے میں جاتے ہیں، جہاں سوچا جاتا ہے کہ اس سال یا موسم میں کیسے ملبوسات مارکیٹ میں لائے جائیں۔ اس کے علاوہ گارمنٹس کی تیاری جیسے تکنیکی شعبوں میں بھی فیشن ڈیزائنرز درکار ہوتے ہیں۔
انشال علوی پاکستانی برانڈ کھاڈی کے ساتھ ٹیکسٹائل ڈیزائنر کے طور پر کام کر رہی ہیں۔ وہ بتاتی ہیں کہ فیشن اور ٹیکسٹائل ڈیزائن پڑھنے والے گھر بیٹھے بھی پیسے کما سکتے ہیں۔
انھوں نے کہا کہ ’کئی برانڈز ہر ہفتے یا ہر ماہ فری لانس کام کرنے والے ڈیزائنرز کے ڈیزائن خریدتے ہیں۔ اس کے علاوہ ڈیزائنرز بیرون ملک کمپنیوں کو بھی اپنی خدمات فراہم کر سکتے ہیں اور کسی ایڈورٹائزنگ یا میڈیا کمپنی کے ساتھ بھی بطور فیشن ڈیزائنر منسلک ہو سکتے ہیں۔‘
ایمن گیلانی کا کہنا تھا کہ بیکن ہاؤس نیشنل یونیورسٹی سے گذستہ برس فیشن ڈیزائننگ کی تعلیم مکمل کرنے والے 82 فیصد افراد کو ملازمتیں ملیں۔ اس سے پچھلے سال یہ شرح 85 فیصد تھی۔ کچھ طلبہ ذاتی وجوہات کی بنا پر بھی نوکریاں نہیں کرتے، کچھ طلبہ اپنا کام شروع کر دیتے ہیں۔
انشال علوی نے بتایا کہ ’تعلیم کے دوران اگر آپ کا پورٹ فولیو (کام کے نمونہ جات) اچھا بن گیا تو نوکری ملنے کا امکان بہتر ہو جاتا ہے۔‘
،تصویر کا ذریعہinstagram.com/khadijahshah
اس بارے میں کوئی حتمی بات نہیں کی جا سکتی کیوںکہ کمائی کا انحصار ڈیزائنر کی مہارت پر ہوتا ہے۔ کوئی جتنا اچھا اور معروف ڈیزائنر ہو گا اتنا ہی زیادہ کمائے گا۔
سلمان افضل کہتے ہیں کہ آمدن کا انحصار بہت سے عناصر پر ہے۔ ’جیسے آپ کام کس ادارے میں اور کس شہر میں کر رہے ہیں اور اپنے کام میں کتنے ماہر ہیں۔‘
سلمان افضل کے مطابق شروع میں تنخواہ 50 ہزار روپے ماہانہ کے قریب ملتی ہے جبکہ درمیانے درجے کی مہارت رکھنے والا ڈیزائنر ماہانہ ایک لاکھ روپے تک کما سکتا ہے۔
ایمن گیلانی کے مطابق ’تعلیم مکمل کرنے والے طلبہ کو 80 ہزار روپے سے لے کر 95 ہزار روپے ماہانہ تک تنخواہ پر ملازمت ملتی ہے۔‘
لیکن 50 ہزار سے شروع ہو کر ایک لاکھ روپے ماہانہ تک جانے والی تنخواہ ضروری نہیں کہ یہاں تک ہی محدود رہے۔
سلمان افضل نے بتایا کہ ’اگر کسی ڈیزائنر نے اپنا ایک لیبل بنا رکھا ہے، اُس کی دکان ہے یا وہ اپنے ڈیزائن کردہ کپڑے آن لائن فروخت کرتا ہے تو آمدن کا انحصار اس بات پر ہو گا کہ کپڑے کس تعداد میں اور کس منڈی میں فروخت ہوئے۔ وہ سٹریٹ ویئر تھے یا کوٹیوئر۔‘
سلمان افضل کا یہ بھی کہنا تھا کہ ’پاکستان میں عروسی ملبوسات کی قیمت تو 10 لاکھ روپے یا اس سے بھی زیادہ ہوتی ہے لیکن یہ ملبوسات صرف شادیوں کے موسم میں ہی فروخت ہوتے ہیں جو پاکستانی علاقوں میں عموماً اکتوبر کے وسط سے شروع ہو کر فروری تک رہتا ہے۔‘
یعنی مہارت اور معیار کے حساب سے ایک فیشن ڈیزائنر کی آمدن چند ہزار روپے سے لے کر کئی لاکھ روپے تک ہو سکتی ہے۔
فیشن ڈیزائنر احتشام انصاری بتاتے ہیں کہ ایک معروف اور مستحکم فیشن ڈیزائنر بننے کے لیے مسلسل نئی چیزیں سیکھنا اور اپنی صلاحیتیوں کو نکھارنا ضروری ہے۔ اُنھوں نے کہا: ’یہ کوئی راتوں رات کامیابی کی کہانی نہیں کہ آپ آئے اور فوراً مشہور ہو گئے یا اپنا نام بنا لیا۔‘
احتشام انصاری کے مطابق فیشن ڈیزائنر کا نام اُن کے کام اور کام کے معیار سے بنتا ہے، ’اس شعبے میں جدت اور تخلیقی انفرادیت بہت اہمیت رکھتی ہے۔‘
انشال علوی کا کہنا ہے کہ مستقبل کی معاشی ترقی کا انحصار اس بات پر ہے کہ آپ کس برانڈ یا ادارے سے منسلک ہیں۔ اُنھوں نے بتایا کہ ایک ادارے میں کام کرنے والے ڈیزائنرز کی تعداد سینکڑوں میں ہو سکتی ہے۔ اِن میں سے چند ہی اوپر کے درجوں تک پہنچتے ہیں۔
انشال علوی کا کہنا تھا کہ ’اس شعبے میں بہت مسابقت ہے۔ ایک دم ترقی نہیں ملتی، بہت صبر سے کام لینا ہوتا ہے۔‘
انشال علوی سے جب پوچھا گیا کہ کسی بھی کمپنی کے سب سے سینیئر عہدے تک پہنچنے میں اندازاً کتنے سال لگ سکتے ہیں؟ تو اُنھوں نے وضاحت کی کہ اس سوال کا بھی کوئی ایک جواب نہیں۔
’اسسٹنٹ کے درجے پر بھرتی ہونے والے ڈیزائنر کو سب سے اونچے درجے تک ترقی ملتے ملتے آٹھ سال یا اس سے بھی زیادہ لگ سکتے ہیں تاہم زیادہ قابل لوگوں کے لیے یہ مدت کم ہو سکتی ہے۔‘

[107]
کیا مرغی کو پکانے سے پہلے دھونا چاہیے یا نہیں یہ وہ سوال ہے کہ جب بھی ہوتا ہے سوشل میڈیا پر ایک نئی بحث کو جنم دیتا ہے۔
مغربی دنیا میں رائج سرکاری فوڈ سیفٹی ہدایات بالکل واضح ہیں اور وہ یہ کہ ’مرغی کو نہ دھوئیں کیونکہ اس سے نقصان دہ بیکٹیریا پیدا ہوتے اور پھر پھیلتے ہیں۔‘
لیکن دنیا کے کئی حصوں میں یہ ایک پرانی ثقافتی روایت ہے جو صفائی اور خیال رکھنے کے تصور سے جڑی ہوئی ہے۔
جیسے کہ جمیکن ٹی وی شیف اور مصنف اپریل جیکسن جو جان بوجھ کر اپنی ویڈیوز میں مرغی دھونے کے کلپس شامل کرتی ہیں کیونکہ انھیں معلوم ہے کہ یہ ایک ’ہاٹ ٹاپک‘ ہے۔ وہ کہتی ہیں کہ ’لوگ کہیں گے کہ مجھے مرغی کو کٹورے یا سنک میں نہیں دھونا چاہیے، کچھ وہ اسے گندا اور نا مناسب رویہ قرار دیتے ہیں۔‘
دوسری طرف کچھ لوگ سمجھتے ہیں کہ بغیر دھوئے مرغی پکانا اور کھانا صحت مند عمل نہیں ہے۔
کانٹینٹ کریئیٹر فدوا ہلیلی جنھوں نے مراکش سے تعلق رکھنے والی اپنی والدہ کا دس مرحلوں پر مشتمل مرغی دھونے کا طریقہ ٹک ٹاک پر دکھایا کہتی ہیں کہ انھیں ایسے تبصرے پڑھنے میں مزہ آتا ہے۔
وہ کہتی ہیں کہ ’لوگ لکھتے ہیں کہ اسی لیے آپ دوسروں کے گھروں میں نہیں کھاتے یا دفتر میں سب کے ساتھ کھانے میں شریک نہیں ہوتے۔‘
یہ عدم اعتماد ایشیا، کیریبین، جنوبی امریکہ، افریقہ اور کچھ بحیرہ روم کی ثقافتوں میں پایا جاتا ہے۔
End of سب سے زیادہ پڑھی جانے والی
لیکن سائنس کیا کہتی ہے؟ بی بی سی نے اس کا جواب جاننے کے لیے ایک فوڈ سائنس لیبارٹری کا رخ کیا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
کچی مرغی میں ’کیمپائلوبیکٹر‘ اور ’سالمونیلا‘ نامی بیکٹیریا پائے جاتے ہیں جو فوڈ پوائزننگ کا سبب بنتے ہیں۔
برطانیہ کی یونیورسٹی آف ریڈنگ میں فوڈ مائیکروبیالوجی کے ایسوسی ایٹ پروفیسر ڈاکٹر کیمون اینڈریاس کاراتزاس کہتے ہیں کہ ’جب آپ اپنے کچن میں مرغی کو دھوتے ہیں تو اس سے نہایت باریک پانی کے قطرے یعنی چھینٹے بنتے ہیں جو بیماری پھیلا سکتے ہیں۔‘
یہ قطرے نظر نہ آنے والے بیکٹیریا کو بڑی مقدار میں سنک، باورچی خانے کی سطحوں اور قریبی کھانے پر پھیلا سکتے ہیں۔
اس بات کو ثابت کرنے کے لیے کاراتزاس نے ایک تجربہ کیا۔ انھوں نے کچی مرغی پر ایک کیمیائی مادہ لگایا جس کی مدد سے بیکٹیریا کو الٹرا وائلٹ روشنی میں دیکھا جا سکتا تھا۔ پھر انھوں نے مرغی کو نلکے کے نیچے دس سیکنڈ سے بھی کم وقت کے لیے دھویا۔ چکن پر پڑنے والا پانی اچھل کر سنک کے اردگرد پھیل گیا۔
انسانی آنکھ سے عام طور پر تو یہ صرف پانی کے قطرے لگتے تھے جنھیں آسانی سے صاف کیا جا سکتا ہے لیکن الٹرا وائلٹ روشنی میں جراثیم واضح طور پر دیکھائی دیے۔ بیکٹیریا والے قطرے کاؤنٹر پر، پروفیسر کے لیب میں پہنے جانے والے کوٹ پر، کیمرے اور سب سے اہم سلاد پتوں اور گاجر پر جا گرے، جنھیں کچا ہی کھایا جانا تھا یعنی سلاد کے طور پر۔
اس کا مطلب یہ ہے کہ اگر آپ چکن یا مرغی کو پکا بھی لیں تب بھی آپ بیمار ہو سکتے ہیں کیونکہ آپ نے دوسری غذا کو اُن سطحوں پر رکھا ہوا تھا جو آلودہ ہو چکی ہوں۔
کاراتزاس کہتے ہیں کہ ’یہی سب سے عام طریقہ ہے جس سے ہمیں سالمونیلا اور کیمپائلوبیکٹر سے بیماری لگتی ہے، آپ کسی ایسی چیز کو جسے آپ کچا کھانے والے ہوں اُن جراثیم سے آلودہ کر دیتے ہیں جو کسی ایسی چیز سے آئے ہوں جسے بعد میں پکایا جانا ہے۔‘
عالمی ادارۂ صحت کے مطابق کیمپائلوبیکٹر دنیا بھر میں اسہالی بیماریوں کی چار بڑی وجوہات میں سے ایک ہے اور گیسٹرواینٹرائٹس یعنی معدہ اور آنتوں کی سوزش کا سبب بنے والا سب سے عام بیکٹیریا ہے جو زیادہ تر چھوٹے بچوں میں اسہال اور قے کا باعث بنتا ہے۔
یہ سالمونیلا سے زیادہ خطرناک ہے جس کی ایک وجہ یہ ہے کہ ویکسینیشن پروگرامز کی بدولت مرغیوں میں سالمونیلا کی سطح کم ہو چکی ہے لیکن کیمپائلوبیکٹر کے خلاف کوئی ویکسین موجود نہیں ہے۔
دونوں بیکٹیریا قدرتی طور پر مرغیوں کی آنتوں میں پائے جاتے ہیں۔ ذبح اور پروسیسنگ کے دوران آنتوں کا مواد گوشت کی سطح کو آلودہ کر سکتا ہے۔
کاراتزاس کہتے ہیں کہ ’آپ کو ہمیشہ مرغی کو اس طرح سمجھنا چاہیے جیسے اس میں کیمپائلوبیکٹر اور سالمونیلا موجود ہوں۔ دنیا بھر میں زیادہ تر مرغیاں فری رینج ہوتی ہیں۔ انھیں کسی سخت اور محدود نظام کے تحت نہیں پالا جاتا، اس لیے ان میں سالمونیلا اور کیمپائلوبیکٹر زیادہ ہوتے ہیں۔‘
کیمپائلوبیکٹر کی وہ مقدار جو انفیکشن کا باعث بنتی ہے بہت کم ہوتی ہے صرف ایک قطرے میں تقریباً 10 کھرب کیمپائلوبیکٹر ہو سکتے ہیں جو زمین پر موجود انسانوں کی تعداد سے ہزار گنا زیادہ ہیں۔
کاراتزاس مزید کہتے ہیں ’اگر کیمپائلوبیکٹر کا یا مرغی کے رس کا صرف ایک چھوٹا سا قطرہ بھی کسی چیز پر لگ جائے تو وہی آپ کو بہت آسانی سے بیمار کرنے کے لیے کافی ہے۔‘
سرکاری ادارے فوڈ سٹینڈرڈز ایجنسی کے مطابق صرف برطانیہ میں ہی ہر سال دو لاکھ پچاس ہزار سے زیادہ افراد اس انفیکشن کا شکار ہوتے ہیں۔
علامات عموماً انفیکشن کے دو سے پانچ دن بعد ظاہر ہوتی ہیں اور ان میں سب سے عام اسہال ہے جو اکثر خون آلود ہوتا ہے۔ دیگر علامات میں پیٹ درد، بخار، سر درد، متلی اور قے شامل ہیں۔
60 سال سے زائد عمر کے افراد اور بچے شدید بیماری کا زیادہ شکار ہو سکتے ہیں اور کچھ لوگوں میں علامات شدید یا طویل ہو سکتی ہیں جن کے لیے اینٹی بایوٹک علاج کی ضرورت پڑ سکتی ہے۔ بعض کیسز میں یہ انفیکشن بعد میں دیگر بیماریوں کا سبب بھی بن سکتا ہے جیسے آنتوں کی دائمی تکلیف، گٹھیا اور نایاب صورتوں میں فالج کی ایک قسم جسے گیان بری سنڈروم کہا جاتا ہے۔
لیکن لوگ عموماً معدے کی بیماری کو چکن تیار کرنے سے جوڑ کر نہیں دیکھتے۔ ماہرین کے مطابق بہت سے انفیکشنز کی باقاعدہ تشخیص ہی نہیں ہو پاتی اور اعداد و شمار میں صرف وہی کیسز شامل ہوتے ہیں جن میں مریض اتنا بیمار ہوا ہو کہ اس نے طبی مدد حاصل کی ہو اور ٹیسٹ کے لیے نمونہ دیا ہو۔
کاراتزاس کہتے ہیں کہ ’ہم صرف وہ دیکھ رہے ہیں کہ جو دیکھائی دے رہا ہے اور ممکن ہے کہ اصل کیسز اس سے دس گنا زیادہ ہوں۔‘
سنہ 2024 میں سائنسی جریدے فوڈ کنٹرول میں شائع ہونے والی ایک تحقیق کے مطابق جنوب مشرقی ایشیا کے آٹھ ممالک میں 96 فیصد افراد چکن کو دھوتے ہیں۔ گذشتہ ایک دہائی کے دوران امریکہ، یورپ اور آسٹریلیا میں ہونے والی تحقیق سے معلوم ہوا کہ 39 سے 70 فیصد صارفین نے بھی اعتراف کیا کہ وہ چکن دھوتے ہیں۔
مغربی دنیا کے بیشتر حصوں میں مرغی کو انتہائی منظم اور سخت نگرانی والے صنعتی حالات میں تیار کیا جاتا ہے اور پہلے ہی صاف حالت میں فروخت کیا جاتا ہے۔ تاہم دنیا کے کئی علاقوں میں گوشت مقامی سطح پر ذبح کیا جاتا ہے، بعض اوقات کھلی منڈیوں میں جہاں صاف بہتے پانی اور حفظانِ صحت کی مناسب سطحوں تک رسائی مشکل ہو سکتی ہے۔ ایسے حالات میں مرغی کو دھونا ایک ضروری عمل سمجھا جاتا ہے۔
لیکن بعض لوگوں کے لیے یہ معاملہ صرف صفائی تک محدود نہیں ہوتا بلکہ اس کا تعلق شناخت، پرورش اور اپنے گھر یا ملک سے جڑی یادوں اور احساسات سے بھی ہوتا ہے۔
جب شیف جیکسن پہلی بار برطانیہ منتقل ہوئیں اور انھوں نے مرغی کی پیکنگ پر یہ انتباہ دیکھا کہ کچی مرغی کو نہ دھویا جائے تو وہ اتنی حیران ہوئیں کہ انھوں نے اس کی تصویر اپنے خاندان کو جمیکا بھیج دی۔
وہ کہتی ہیں کہ وہ سائنسی بات سمجھتی ہیں لیکن ’جب ہم مرغی دھوتے ہیں تو آپ دیکھ سکتے ہیں کہ پانی بہت گدلا ہو جاتا ہے۔‘
وہ مزید وضاحت کرتے ہوئے کہتی ہیں کہ ’یہ بہت مٹی والا لگتا ہے اور ہم ایسی چیز کھانا نہیں چاہتے۔‘
بہت سے لوگ یہ دلیل دیتے ہیں کہ اصل مسئلہ چکن دھونے کا طریقہ ہے۔ بی بی سی سے بات کرنے والے دونوں شیف چکن کو ایک برتن میں دھوتے ہیں اکثر سرکے یا لیموں کے ساتھ اور اس کے بعد اردگرد کی جگہ کو اچھی طرح صاف اور جراثیم کش محلول سے دھوتے ہیں۔
ہیلیلی کہتی ہیں کہ ’میری والدہ سنک کو گرم پانی اور صابن سے مکمل طور پر صاف کرتی ہیں اور اس کے بعد اینٹی بیکٹیریل سپرے بھی کرتی ہیں۔‘
جو لوگ مرغی دھونے کے حق میں مضبوط رائے رکھتے ہیں ان کا کہنا ہے کہ مرغی کو نہ دھونے کا عمومی مشورہ فوڈ سیفٹی ہدایات میں پائی جانے والی ایک بڑی بے ربطی کا حصہ ہے۔
جیکسن کہتی ہیں کہ ’مثال کے طور پر جب آپ ایک چوپنگ بورڈ دھوتے ہیں جس پر چکن رکھا گیا ہو تو وہاں بھی وہی خطرہ موجود ہوتا ہے۔‘
وہ مزید کہتی ہیں کہ ’فرانسیسی کھانوں میں پکانے سے پہلے چکن کو نمکین پانی میں بھگویا جاتا ہے جسے برائن کرنا کہتے ہیں۔ اس کا مطلب ہے کہ آپ چکن کو نمک ملے پانی میں بھگوتے ہیں اور میں نے کبھی کسی کو یہ کہتے نہیں سنا کہ ایسا نہیں کرنا چاہیے۔ لیکن یہ عمل بنیادی طور پر وہی ہے۔‘
اگرچہ کاراتزاس اس بات سے اتفاق کرتے ہیں کہ مرغی کو ایک برتن میں دھونا نسبتاً زیادہ محفوظ ہو سکتا ہے لیکن ان کے مطابق اس میں پھر بھی خطرہ موجود رہتا ہے اور لیموں یا سرکے سے دھونا بیکٹیریا کی زیادہ مقدار کو قابلِ اعتماد طریقے سے کم نہیں کرتا۔
وہ کہتے ہیں کہ ’بیکٹیریا کو مارنے کا واحد طریقہ اسے پکانا ہے اور زیادہ تر چکن پہلے ہی اس کمپنی کی طرف سے دھویا جا چکا ہوتا ہے جو اسے آپ کو فروخت کرتی ہے۔ اس لیے اسے دوبارہ دھونے کی کوئی ضرورت نہیں ہوتی۔‘

[108]
’مجھے تو اب یاد بھی نہیں کہ بچپن میں میں نے کیا شرارت کی تھی۔ اگر مجھے معلوم ہوتا کہ 45 برس پہلے 100 روپے مالیت کی گندم چوری کے الزام میں میرے خلاف مقدمہ درج ہوا تھا تو میں خود پولیس کے پاس چلا جاتا۔‘
یہ کہنا ہے انڈیا کی ریاست مدھیہ پردیش سے تعلق رکھنے والے شہری سلیم میواتی کا۔
گذشتہ ہفتے، سات فروری کو مقامی پولیس 45 برس قبل درج کیے گئے چوری کے ایک مقدمے میں گرفتار کرنے کے لیے اُن کے گھر پہنچی تھی۔
یہ مقدمہ 100 روپے مالیت کی گندم کی چوری سے متعلق ہے۔
65 سالہ سلیم پر الزام ہے کہ دسمبر 1980 میں انھوں نے اپنے چھ دیگر دوستوں کے ساتھ مل کر دو مختلف کھیتوں سے گندم چرائی تھی۔ 45 برس قبل یہ مقدمہ منیک چند پٹیل اور لال چند پٹیل نامی افراد کی مدعیت میں درج کیا گیا تھا۔
مدھیہ پردیش کے ضلع کھرگون میں تعینات سب ڈویژنل پولیس افسر شویتا شکلا نے بی بی سی کو تصدیق کی کہ سلیم کے خلاف مقدمہ درحقیقت 100 روپے مالیت کی گندم کی چوری کا ہی ہے۔
انھوں نے بی بی سی کو فون پر بتایا کہ ’ہمارے پاس موجود رپورٹ کے مطابق 1980 میں سلیم اور چھ دیگر افراد، جن کی عمریں 19 سے 20 برس کے درمیان تھیں، نے کھیتوں سے یہ گندم چرائی تھی۔ اس معاملے میں 45 برس قبل دو ایف آئی آرز درج کی گئی تھیں کیونکہ یہ معاملہ دو کھیتوں سے چوری کا تھا۔‘
پولیس ریکارڈ کے مطابق واقعے کے وقت سلیم کی عمر 19 سے 20 برس  کے درمیان تھی، تاہم سلیم کے اہلخانہ کا دعویٰ ہے کہ سلیم سنہ 1967 میں پیدا ہوئے تھے اور جب یہ مبینہ واقعہ پیش آیا اُس وقت وہ نوعمر تھے۔
End of سب سے زیادہ پڑھی جانے والی
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
یہ معاملہ کچھ یوں ہے کہ چند برس قبل ریاست مدھیہ پردیش پولیس نے برسوں پرانے مقدمات کی ڈیجیٹلائزیئیشن کے عمل کا آغاز کیا تھا اور اسی دوران یہ غیر حل شدہ مقدمہ بھی سامنے آیا۔
مقامی پولیس چوکی کے انچارج متھن چوہان، جنھوں نے عدالت کے حکم پر اس مقدمے میں مفرور ملزمان کی تلاش شروع کی تھی، نے بی بی سی کو بتایا کہ انھیں اتفاقاً سلیم کے بارے میں معلومات اسی مقدمے میں نامزد ایک اور ملزم کے اہلخانہ سے ملی تھیں۔
پولیس کا کہنا ہے کہ اس مقدمے میں کل سات ملزمان تھے، جن میں سے دو اب وفات پا چکے ہیں، چار ضمانت پر ہیں جبکہ سلیم آخری اور چھٹے ملزم ہیں۔
متھن چوہان نے بتایا کہ ’ہم ان افراد کی تلاش کر رہے تھے جن کے خلاف اس مقدمے میں مستقل گرفتاری کے وارنٹ جاری ہوئے تھے۔ ہمیں ایک شخص کا پتہ ضلع دیواس میں ملا۔ جب ہم اس کے گھر پہنچے تو معلوم ہوا کہ وہ وفات پا چکا ہے۔ وہاں اہلخانہ سے گفتگو کے دوران ہمیں سلیم میواتی کے بارے میں معلومات ملیں۔ اس کے بعد ہم نے اُن سے رابطہ کیا اور اُن کے گھر پہنچ کر قانونی کارروائی کی۔‘
دوسری جانب سلیم کے اہلخانہ کا دعویٰ ہے کہ انھیں ماضی میں اس معاملے کے بارے میں کوئی علم نہیں تھا۔
سلیم میواتی کی بہو عائشہ میواتی نے بی بی سی کو بتایا کہ ’جب سے یہ معاملہ سامنے آیا تب سے ہم صدمے میں ہیں۔ ہمیں کچھ سمجھ نہیں آیا۔ پولیس آئی اور کہا کہ وہ میرے سسر کو گرفتار کرے گی۔ ہمیں بتایا گیا کہ 45 برس پہلے میرے سسر نے 100 روپے مالیت کی گندم چرائی تھی۔‘
سلیم میواتی کی اہلیہ کہتی ہیں کہ یہ واقعہ اُن کے لیے حیران کن تھا۔
اہلیہ تسلیم نے کہا کہ ’اچانک پولیس آتی ہے اور تین بیٹیوں کے والد، ایک بیٹے کے باپ اور پوتوں کے دادا کو چور کہہ کر گاڑی میں لے جاتی ہے۔ ہمیں کچھ سمجھ نہیں آیا۔ ہم ان کے پیچھے تھانے تک گئے۔‘
انھوں نے مزید کہا کہ ’تھانے جا کر مجھے معلوم ہوا کہ یہ واقعہ میری شادی سے پہلے کا ہے، اور اُس وقت کا جب سلیم خود بچے تھے۔‘
سلیم میواتی کا تعلق اصل میں ریاست مدھیہ پردیش کے ضلع کھرگون کے گاؤں بالسامند کنکڑ سے ہے۔ شادی کے بعد وہ ضلع دھار کے گاؤں باگ منتقل ہو گئے، جو اُن کے سسرال کے گاؤں سے تقریباً 70 سے 80 کلومیٹر کے فاصلے پر واقع ہے۔ تاہم سلیم کے دیگر رشتہ دار اب بھی بالسامند کنکڑ میں رہائش پذیر ہیں۔
سلیم میواتی کی اہلیہ تسلیم کہتی ہیں کہ یہ اُن کی سمجھ سے باہر ہے کہ پولیس اور انتظامیہ اتنے برسوں تک کیا کرتی رہی؟
انھوں نے کہا کہ ’دیکھیں، لمحہ بھر کے لیے مان بھی لیں کہ بچپن کی شرارت میں انھوں نے کچھ کیا بھی ہو۔ ہم شادی کے بعد سے اُسی گاؤں سے محض 70-80 کلومیٹر دور رہ رہے ہیں۔ میرے شوہر کا پورا خاندان اب بھی بالسامند میں رہتا ہے۔ اگر پولیس نے کبھی درست طریقے سے کارروائی کی ہوتی تو یا تو ہمیں کوئی سمن ملتا یا ہمارے وہ رشتہ دار، جو اب بھی بالسامند میں رہتے ہیں، وہ ہمیں اطلاع دیتے، مگر ایسا کچھ نہیں ہوا۔‘
سلیم کے اہلِخانہ کا کہنا ہے کہ مقامی میڈیا نے جس طرح سلیم کو مفرور اور قانون سے بھاگا ہوا شخص ظاہر کیا ہے، وہ غلط ہے اور اس سے اُن کے خاندان کی سماجی ساکھ کو نقصان پہنچا ہے۔
تسلیم میواتی نے کہا کہ ’ہم کہیں چھپے ہوئے نہیں تھے۔ مجھے تو پتا بھی نہیں کہ میرے شوہر نے بچپن میں کیا کیا تھا۔ جس وقت کی بات ہو رہی ہے، اُس وقت وہ 13 یا 14 برس کے ہوں گے۔ لیکن پولیس کی کارروائی اور میڈیا میں جس طرح مقدمے کو پیش کیا گیا، اس سے ایسا لگتا ہے جیسے میرے شوہر سلیم کوئی خطرناک مجرم ہوں۔ حقیقت میں وہ ایک عام آدمی ہیں، جو اپنے خاندان کے ساتھ زندگی گزار رہے ہیں۔‘
سلیم میواتی کو سات فروری کو اس مقدمے میں گرفتار کر کے جیل بھیج دیا گیا ہے۔ اُن پر درج مقدمہ تعزیراتِ ہند کی دفعہ 379 کے تحت درج ہے۔
گرفتاری سے قبل سلیم نے بی بی سی کو بتایا کہ ’میں اب بوڑھا ہو گیا ہوں۔ مجھے ذیابیطس اور بلڈ پریشر کی بیماریاں لاحق ہیں۔ میرے پوتے پوتیاں بڑے ہو چکے ہیں۔ جن لوگوں نے مقدمہ درج کروایا تھا وہ بھی اب عمر رسیدہ ہیں۔ یہ بہت پرانا مقدمہ تھا اور نہ ہمارے پاس ہمت تھی نہ اُن کے پاس کہ وہ اس کیس کو عدالتوں میں برسوں تک لڑ سکیں، اور اسی لیے اب گرفتاری سے قبل ہم (فریقین) نے سمجھوتہ کر لیا ہے۔‘
قانونی ماہرین کے مطابق چوری جیسے مقدمات میں فریقین کے درمیان باہمی رضامندی سے کارروائی ختم کی جا سکتی ہے، بشرطیکہ عدالت اس کی اجازت دے۔
جب بی بی سی نے منیک چند پٹیل (مدعی مقدمہ) کے اہلِخانہ سے بات کی، تو انھوں نے بھی تصدیق کی کہ دونوں فریقین کے درمیان سمجھوتہ ہو گیا ہے۔
منیک چند پٹیل کے بیٹے راجندر پٹیل نے بی بی سی کو بتایا کہ ’میرے والد اب تقریباً 80 برس کے ہیں اور یہ مقدمہ بھی 45 برس پرانا ہے۔ اس وقت شاید یہ رقم (100 روپے) بڑی لگتی ہو، لیکن آج یہ معمولی بات ہے۔ دونوں فریقین بوڑھے ہیں، اس لیے انھوں نے آپس میں بات کر کے سمجھوتہ کر لیا اور مقدمہ ختم کرنے کا فیصلہ کر لیا ہے۔‘

[109]
آج کھیلے جانے والے پاکستان اور امریکہ کے میچ میں جہاں پاکستان کی جانب سے 11 کھلاڑی اتریں گے، وہیں امریکی اسکواڈ میں تین ایسے کھلاڑی ہیں جو پیدا تو پاکستان میں ہوئے لیکن نمائندگی امریکہ کی کر رہے ہیں۔
انڈیا اور سری لنکا میں کھیلے جانے والے ٹی ٹوئنٹی ورلڈ کپ میں دنیا کی بڑی ٹیموں اور ایشیائی ٹیموں کے علاوہ امریکہ، متحدہ عرب امارات، ہالینڈ کی ٹیمیں بھی حصہ لے رہی ہیں۔
اس میگا ایونٹ میں پاکستانی کھلاڑیوں یا پاکستانی نژاد کھلاڑیوں کی تعداد گذشتہ ایونٹس کے مقابلہ میں کہیں زیادہ ہے۔ کم از کم آٹھ ٹیموں میں پاکستانی کھلاڑی یا ایسے کھلاڑی موجود ہیں جن کا بنیادی تعلق پاکستان سے ہے۔
پیر کے روز تو ایک میچ ایسا ہوا جس میں فیلڈ پر ایک ہی وقت میں آٹھ کھلاڑی ایسے موجود تھے جو یا تو پاکستان میں پیدا ہوئے تھے یا جن کے والدین کا تعلق پاکستان سے تھا۔ حیرانی کی بات یہ ہے کہ دونوں ٹیموں میں سے ایک بھی پاکستان کی ٹیم نہیں تھی۔ زمبابوے کی جانب سے کپتان سکندر رضا فیلڈ پر تھے تو عمان کی ٹیم میں بھی سات پاکستانی یا پاکستانی نژاد کھلاڑی شامل تھے۔
ایسا نہیں کہ اس سے پہلے کسی ایک ملک کے کھلاڑیوں نے دوسرے ملک کی نمائندگی نہیں کی لیکن یہ خوش آئند بھی ہے اور تشویش ناک بھی۔
خوش آئند اس لیے کیوں کہ اس سے ظاہر ہوتا ہے کہ پاکستان میں ٹیلنٹ اتنا زیادہ ہے کہ ایک ٹیم میں سما نہیں پا رہا، جب کہ تشویش ناک اس لیے کیوں کہ ان کھلاڑیوں  کے پاکستان چھوڑنے کے پیچھے مختلف وجوہات ہیں۔
امریکی کرکٹ ٹیم کے سکواڈ میں جو تین پاکستانی کھلاڑی شامل ہیں، اس میں سے ایک ہیں فاسٹ بالر علی خان جنھوں نے انڈین ان فارم بلے باز ابھیشک شرما کو گولڈن ڈک پر آؤٹ کیا،۔
دوسرے ہیں فاسٹ بالر محمد محسن، جنھوں نے چار اوورز میں صرف 16 رنز دے کر ایک وکٹ حاصل کی، جبکہ  تیسرے کھلاڑی شایان جہانگیربطور بلے باز موقع کے انتظار میں ہیں جو انھیں آج کے میچ میں مل سکتا ہے۔
End of سب سے زیادہ پڑھی جانے والی
اسی طرح سے ایسوسی ایٹ ٹیموں میں عمان، نیدرلینڈز،اٹلی، متحدہ عرب امارات اور کینڈا بھی پاکستانی ٹیلنٹ سے مستفید ہورہے ہیں۔
پاکستان کے خلاف میچ میں نیدرلینڈز نے اپنے واحد پاکستانی نژاد آل راؤنڈر ثاقب ذوالفقار کو تو موقع نہیں دیا لیکن کینیڈا نے جنوبی افریقہ کے خلاف لیفٹ آرم سپنر سعد بن ظفر اور لیفٹ آرم پیسر کلیم ثنا کو جبکہ اٹلی نے سکاٹ لینڈ کے خلاف فاسٹ بالر علی حسن کو موقع دیا۔
متحدہ عرب امارات کے سکواڈ میں شامل کم از کم نو کھلاڑیوں کا تعلق پاکستان سے ہے جس میں کپتان محمد وسیم قابل ذکر ہیں۔
سب سے قابل ذکر نام اس فہرست میں زمبابوے کے کپتان سکندر رضا  کا ہے جن کا شمار دنیا کے ٹاپ آل راؤنڈرز میں ہوتا ہے۔ وہ متعدد بار انٹرویوز میں کہہ چکے ہیں کہ جب تک وہ پاکستان میں رہتے تھے انھیں کرکٹر بننے کا کوئی شوق نہیں تھا۔
بقول ان کے زمبابوے منتقل ہونے کے بعد اورانگلینڈ میں پڑھائی کرنے کی وجہ سے انھیں کرکٹ کا شوق ہوا جس کے بعد انھوں نے زمبابوے میں کھیلنا شروع کیا۔ اس بار وہ میگا ایونٹ میں ٹیم کی قیادت بھی کررہے ہیں۔
انگلینڈ کی ٹیم کے لیگ سپن بولنگ ڈپارٹمنٹ کو جو دو کھلاڑی سنبھالے ہوئے ہیں وہ بھی پاکستانی نژاد ہیں۔ ایک ہیں عادل رشید اور دوسرے ریحان احمد۔
پیدائش تو دونوں کی انگلینڈ میں ہوئی لیکن ان کے والدین کا تعلق پاکستان کے زیر انتظام کشمیر کے علاقے میرپور سے ہے۔
پہلے میچ میں تو ریحان احمد کو کھیلنے کا موقع نہیں ملا، البتہ عادل رشید کی نیپال کے خلاف تین اوورز میں 42 رنز کی مایوس کن کارکردگی کے بعد انھیں اگلے میچ میں شامل کیا جا سکتا ہے۔
سنہ 1996 کا کرکٹ ورلڈ کپ جہاں تین ممالک میں کھیلا جانے والا پہلا میگا ایونٹ تھا وہیں اس میں نیدرلینڈز، متحدہ عرب امارات اور کینیا جیسے ممالک کو پہلی مرتبہ ورلڈ کپ کھیلنے کا موقع ملا اور تب جاکر دنیا کو پتہ چلا کہ پاکستانی، سری لنکن، ویسٹ انڈین اور انڈین کھلاڑی صرف اپنے ہی ممالک کی نمائندگی نہیں کر رہے۔
جن کھلاڑیوں کو اپنے ملک میں چانس نہیں مل پاتا وہ ایسوسی ایٹ ممالک کی طرف سے کرکٹ کھیل کر اپنا خواب پورا کرلیتے ہیں۔
ان کھلاڑیوں میں متحدہ عرب امارات  کی نمائندگی کرنے والے شوکت دوکان والا تھے جو انڈیا میں پیدا ہوئے جب کہ پاکستانی ارشد لئیق، اظہر سعید، امتیاز عباسی، مظہر حسین، محمد اسلم، محمد اسحق، سلیم رضا اور شہزاد الطاف بھی اس سکواڈ کا حصہ تھے۔
یہ کھلاڑی نہ تو پروفیشنل کرکٹرز تھے اور نہ ہی کرکٹ کی وجہ سے انھیں متحدہ عرب امارات  میں نوکری ملی تھی، تاہم  ان کی دوسرے ممالک کی ٹیم میں شمولیت سے اتنا ضرور اندازہ ہوگیا کہ اگر کوئی کھلاڑی پاکستان میں سلیکٹ نہیں ہوا، تو اس کے پاس دوسرے ملک جاکر کرکٹ کھیلنے کا چانس باقی ہوگا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سابق ٹیسٹ کرکٹر عتیق الزمان بھی ایسے ہی ایک کرکٹر تھے جو اس وقت انٹرنیشنل لیول پر یورپ میں کوچنگ کے شعبے سے وابستہ ہیں۔
ایک ٹیسٹ  اور تین  ون ڈے میں پاکستان کی نمائندگی کرنے والے وکٹ کیپر بلے باز نے بی بی سی اردو سے بات کرتے ہوئے بتایا کہ ’پاکستان سے کھلاڑیوں کے انخلا کے پیچھے پاکستان کرکٹ بورڈ کا ہاتھ ہے، اگر کرکٹ کے فیصلے میرٹ پر ہوں تو کوئی کھلاڑی دوسرے ملک جانے کا نہیں سوچے۔‘
عتیق الزمان کہتے ہیں کہ ’پاکستان چھوڑ کر جانے کی سب سے بڑی وجہ یہاں کرکٹ کو بطور کرئیر ایک محفوظ چوائس نہیں سمجھا جاتا، جب تک ڈپارٹمنٹل کرکٹ چل رہی تھی، کھلاڑیوں کے پاس نوکریاں بھی تھیں، وہ مصروف بھی تھے اور ڈپارٹمنٹس کی ٹیمیں بھی مضبوط تھیں،‘
وہ کہتے ہیں ’جب سے ڈپارٹمنٹل کرکٹ ختم ہوئی، کھلاڑیوں کو کرکٹ میں مستقبل نظر آنا بند ہو گیا۔ جو اچھے کرکٹرز تھے وہ کسی ایسے ملک چلے گئے جہاں کرکٹ بھی کھیل سکیں اور انٹرنیشنل لیول پر ملک کی نمائندگی کا خواب بھی پورا کرسکیں۔‘
انھوں نے پاکستان کرکٹ بورڈ کو بھی مورد الزام ٹھہراتے ہوئے کہا کہ ’پاکستان ٹیم میں سلیکشن کے لیے کھلاڑی کا کسی لابی اور گینگ کا حصہ ہونا ضروری ہے کیوں کہ پاکستان میں اکیڈمی ڈائریکٹر سے لے کے نیشنل سیلیکٹر اور بورڈ کے چیئرمین تک، سب کی خوشامد ہی آپ کو آگے لے جاتی ہے۔‘
ان کا الزام ہے کہ ’اگر میں پاکستان میں رہتا تو لیول ٹو کوچ ہوتا اور لیول تھری بھی نہیں کرنے دیتے، کیوں کہ پاکستان میں موجودہ سیٹ اپ سے جڑے لوگ ڈرتے ہیں کہ اگر اچھے پڑھے لکھے لوگ آگے آ گئے تو ان کے لیے مسئلہ ہو جائے گا۔‘
عتیق الزمان کہتے ہیں کہ ’پاکستان میں اگر کرکٹ کا سسٹم منصفانہ ہو جائے تو معاملات ٹھیک ہو جائیں گے لیکن ایسا ہوتا نظر نہیں آ رہا اور اسی وجہ سے پاکستان کے ڈومیسٹک کرکٹ سے سیکھنے والے کئی کھلاڑی آپ کو پاکستان کے علاوہ دوسری ٹیموں میں نظر آرہے ہیں جہاں سفارش کے بجائے میرٹ کو ترجیح دی جاتی ہے۔‘
پاکستان کی انٹرنیشنل لیول پر نمائندگی کرنے والے کھلاڑی ہارون رشید اور صلاح الدین صلو کئی سال تک سلیکشن کے معاملات بھی دیکھتے رہے ہیں۔ بی بی سی اردو سے گفتگو کرتے ہوئے دونوں نے اس الزام کو رد کیا کہ دوسرے ممالک جا کر کھیلنے کی وجہ پاکستان کرکٹ بورڈ اور اس کا نظام ہے۔
سلیکشن کے ساتھ ساتھ کوچنگ اور ٹیم مینیجمنٹ کا حصہ رہنے والے ہارون رشید سمجھتے ہیں کہ ’باصلاحیت کھلاڑیوں کو پاکستان کی نمائندگی کا ہمیشہ موقع ملتا ہے۔‘
احسان عادل، حماد اعظم اور سمیع اسلم کی مثالیں دیتے ہوئے انھوں نے کہا کہ ’یہ تینوں کھلاڑی امریکہ منتقل ہو گئے لیکن صرف اس وقت جب وہ پاکستان کی جانب سے کھیل کر کچھ خاطر خواہ کارکردگی نہیں دکھا سکے، اس کے لیے بورڈ کو مورد الزام ٹھہرانا درست نہیں۔‘
انھوں نے پاکستان سے کھلاڑیوں کے انخلا پر تفصیل سے بات کرتے ہوئے کہا کہ ’جب جب آئی سی سی کسی ملک میں کرکٹ کو فروغ دینے کے لیے جاتی ہے، تو وہاں کے لوکل لوگ کرکٹ سے ناآشنا ہونے کی وجہ سے اس میں دلچسپی نہیں لیتے، اسی وجہ سے وہاں کے کرکٹ حکام ایکسپیٹس یعنی پاکستان، انڈیا، سری لنکا اور ویسٹ انڈیز جیسے ممالک سے آنے والے افراد کا سہارا لیتے ہیں، اور انھیں کرکٹ کھیلنے اور سکھانے کے بدلے مراعات دیتے ہیں جیسے ملک کی شہریت اور انٹرنیشنل ٹیم کی نمائندگی کرنے کا موقع، لیکن آئی سی سی کی ریکوائرمنٹ پوری ہونے کے بعد۔‘
ان کے مطابق ’اسی وجہ سے گذشتہ کئی سال میں پاکستانیوں کے ساتھ ساتھ ویسٹ انڈین، انڈین اور سری لنکن کرکٹرز کی بڑی تعداد نے ان ممالک کی نمائندگی کی جن کے پاس ٹیسٹ سٹیٹس نہیں، کیوں کہ انھیں کرکٹ کھیلنا بھی آتی اور سکھانا بھی۔ ‘
امریکہ کی مثال دیتے ہوئے ان کا کہنا تھا کہ ’وہاں جب سے کرکٹ لیگ آرگنائز ہونا شروع ہوئی ہے، کئی موجودہ اور کئی ریٹائرڈ کھلاڑیوں نے وہاں کا رخ کیا جس سے ان کی کرکٹ کو فائدہ ہوا۔‘
کچھ اسی قسم کے خیالات کا اظہار کیا سابق چیف سلیکٹر صلاح الدین صلو نے بی بی سی اردو سے بات کرتے ہوئے  کیا۔
ان کا کہنا تھا کہ ’پاکستان یا پاکستانی نژاد کھلاڑیوں کا دوسرے ممالک کی نمائندگی کرنا اس بات کا ثبوت ہے کہ پاکستان کا ڈومیسٹک سٹرکچر کھلاڑیوں کو ایک اچھے لیول پر تیار کرتا ہے اور جب یہ کھلاڑی بیرون ملک جا کر کرکٹ کھیلتے ہیں تو ان کے معیا رپر پورا اترتے ہیں، جو کسی اعزاز سے کم نہیں۔‘
پاکستان میں کھیلوں سے متعلق صحافت کرنے والے وحید خان کے خیال میں پاکستان سے کھلاڑیوں کے انخلا کی بڑی وجہ ملک میں کرکٹ کی بے پناہ مقبولیت ہے۔
ان کا کہنا تھا کہ ’دیگر کھیلوں کے مقابلے میں پاکستان میں کرکٹ سب سے زیادہ کھیلی جاتی ہے، ہر کوئی چاہتا ہے کہ وہ پاکستان کی کسی نہ کسی لیول پر نمائندگی کرے، لیکن نیشنل ٹیم میں کم سے کم 11 اور زیادہ سے زیادہ 18 کھلاڑی ہی سیلیکٹ ہو سکتے ہیں، جس کی وجہ سے کئی اچھے کرکٹر دلبرداشتہ ہوکر بیرون ملک چلے جاتے ہیں اور اپنا انٹرنیشنل کرکٹ کھیلنے کا خواب وہاں پورا کر لیتے ہیں۔‘
سیلیکشن کے معاملے پر بات کرتے ہوئے ان کا کہنا تھا کہ ’ضروری نہیں کہ نان سلیکشن ہی کسی کھلاڑی کے بیرون ملک جانے کی وجہ بنے، ہمیشہ نیشنل ٹیم کے لیے نئے کھلاڑی کے بجائے ایسے پلئیر کو موقع دیا جاتا ہے جو انٹرنیشنل لیول پر کھیل چکا ہو، جس کی وجہ سے کئی مرتبہ تو باصلاحیت کھلاڑیوں کو صرف اس وجہ سے ٹیم میں جگہ نہیں مل پاتی کیوں کہ ان سے کئی گنا بہتر کھلاڑی ٹیم میں موجود ہوتے ہیں۔‘
وحید خان نے آف سپنر حارث خان کی مثال دیتے ہوئے کہا کہ ’نوے کی دہائی میں وہ (حارث خان) پاکستان کے ٹاپ آف سپنر تھے لیکن ثقلین مشتاق کی انٹرنیشنل لیول پر کامیابی کی وجہ سے وہ پاکستان کی نمائندگی سے محروم رہے۔‘
ان کا مزید کہنا تھا کہ ’جب پاکستان ٹیم کی بیٹنگ جاوید میانداد اور سلیم ملک کے گرد گھومتی تھی یا بعد میں انضمام الحق، یونس خان اور محمد یوسف جب اس کا حصہ تھے، تو اس وقت بھی کئی باصلاحیت بلے باز ٹیم میں جگہ بنانے میں ناکام رہے۔‘
جنوبی افریقہ کے سٹار لیگ سپنر عمران طاہر کی بھی بات کرتے ہوئے کہا وحید خان  کا کہنا تھا کہ ’جس وقت عمران طاہر پاکستان کے ڈومیسٹک سرکٹ کا حصہ تھے تو پاکستان کی نیشنل ٹیم میں مشتاق احمد اور بعد میں دانش کنیریا کی وجہ سے انھیں موقع نہیں مل سکا، جس کے بعد وہ پاکستان چھوڑ کر چلے گئے، چونکہ ان کی اہلیہ جنوبی افریقہ کی نیشنل تھیں، اس لیے انھیں وہاں سے کھیلنے کا موقع ملا اور سب نے دیکھا کہ وہ کتنے اچھے بولر تھے۔‘
وحید خان کے بقول پاکستان کے کئی کھلاڑی جو اس وقت ہانگ کانگ، یو اے ای، عمان، امریکہ اور دیگر ٹیموں کا حصہ ہیں، انھیں مقامی کھلاڑیوں  کے مقابلے میں بہتر کرکٹ آنے کی وجہ سے وہاں کی ٹیموں میں جگہ ملی۔
’ضروری نہیں کہ وہ پاکستان میں اگر ہوتے تو نیشنل ٹیم میں ہوتے لیکن اچھے کرکٹر ہونے کی وجہ سے اس وقت ورلڈ کپ کا حصہ ہیں۔‘

[110]
،تصویر کا ذریعہPCB/X/@aliktareen
پاکستان سپر لیگ (پی ایس ایل) کی فرنچائز ملتان سلطانز کی نیلامی کا عمل پورا ہو چکا ہے اور اس کے نئے مالکان نے ٹیم کا نام بدلنے کا فیصلہ کیا ہے۔
پیر کو پی ایس ایل کی فرنچائز کی نیلامی کی تقریب لاہور میں منعقد ہوئی تھی جہاں ولی ٹیکنالوجیز نے ملتان سلطانز کو دو ارب 45 کروڑ روپے میں خرید لیا۔
ولی ٹیک ایک ٹیکنالوجی پر مبنی میڈیا اور فِن ٹیک گروپ ہے جو اس سے قبل پی ایس ایل کے ڈیجیٹل رائٹس حاصل کر چکا ہے اور حال ہی میں لیگ کے بین الاقوامی نشریاتی حقوق بھی جیت چکا ہے۔
ٹیم خریدنے میں کامیابی کے بعد ٹیم کے نئے مالک اور ولی ٹیکنالوجیز کے چیف ایگزیکٹو احسن طاہر کا کہنا تھا کہ وہ اس ٹیم کا نام بدل کر راولپنڈی رکھ رہے ہیں۔
ان کا کہنا تھا کہ ’ہم پنڈی کی گلیوں میں ہی پلے بڑھے ہیں۔ ہم سیٹلائیٹ ٹاؤن، سکستھ روڈ، راجہ بازار یہیں پلے بڑھے ہیں اور ہم وہیں واپس جائیں گے۔‘
ملتان سلطانز کے سابق مالک علی ترین نے ٹیم کا نام تبدیل ہونے پر مایوسی کا اظہار کرتے ہوئے اپنے ایکس ہینڈل پر ٹوٹے ہوئے دل کی ایموجی لگائی ہے، جس پر صارفین مختلف تبصرے کر رہے ہیں۔
واضح رہے کہ علی ترین نے اتوار کو ایک ویڈیو پیغام میں واضح کیا تھا کہ وہ اسی صورت میں دوبارہ بولی لگائیں گے، اگر مناسب قیمت میں ٹیم دستیاب ہو گی۔
اُن کا کہنا تھا کہ یہ کہنا کہ ’میں ہر حال میں، جتنے بھی پیسوں میں ٹیم خریدوں گا تو ایسا نہیں ہو گا۔ میں وہی بولی لگاؤں جو حقیقی ہو گی۔‘
End of سب سے زیادہ پڑھی جانے والی
پیر کو بولی کے دوران بھی علی ترین لاہور کے ایکسپو سینٹر میں موجود نہیں تھے اور اُن کی نمائندگی کسی اور نے کی تھی۔
اس سے قبل پی ایس ایل کی نیلامی میں ملتان سلطانز کی فرنچائز کے حصول کے لیے پانچ کمپنیوں کو تکنیکی طور پر اہل قرار دیا گیا تھا۔
ان میں علی ترین بھی شامل تھے، جو گذشتہ برس فرنچائز چھوڑنے کے بعد ایک بار پھر اسے واپس حاصل کرنے کے لیے میدان میں آئے تھے۔
علی ترین کے علاوہ ولی ٹیک اور ایم نیکسٹ اینک بھی نیلامی کے عمل میں شریک تھے۔ یہ دونوں کمپنیاں گذشتہ ماہ  حیدرآباد اور سیالکوٹ فرنچائز کی نیلامی میں حصہ لے چکی ہیں مگر ناکام رہی تھیں۔
یاد رہے کہ حیدرآباد اور سیالکوٹ کی فرنچائزز بالترتیب 175 کروڑ اور 185 کروڑ روپے میں فروخت ہوئی تھیں۔
اس کے علاوہ سی ڈی وینچر اور پارٹیکل ایگنائٹ پہلی مرتبہ پی ایس ایل کی نیلامی میں شامل ہونے والی نئی کمپنیاں تھیں۔
ملتان سلطانز کے نئے مالکان کی جانب سے ٹیم کا نام راولپنڈی رکھنے پر جہاں ملتان سلطانز کے مداح مایوس ہیں تو وہیں راولپنڈی کے شہری خوشی کا اظہار کر رہے ہیں۔
بعض صارفین علی ترین کو بھی تنقید کا نشانہ بنا رہے ہیں۔ اُن کا کہنا ہے کہ اگر علی ترین پاکستان کرکٹ بورڈ سے لڑائی نہ کرتے تو ملتان سلطانز کی ملکیت آج ان کے پاس ہوتی۔
فرید خان نامی صارف نے علی ترین کو مخاطب کرتے ہوئےلکھا کہ ’ہم نے آج رات نیلامی میں آپ کو بہت یاد کیا۔ مجھے اُمید ہے کہ پی سی بی ملتان کے مداحوں کو خوش کرنے کا کوئی راستہ نکالے گی۔‘
اسد عرفان نے لکھا کہ نئے مالکان کو مبارکباد،لیکن ہمارا ملتان سلطانز کے ساتھ جذباتی لگاؤ ہے۔ ہمیں اُمید ہے کہ شائقین کے جذبات کا احترام کیا جائے گا اور ’ملتان سلطانز‘ کا نام برقرار رکھا جائے گا۔
صہیب جٹ نے علی ترین کو مخاطب کرتے ہوئےلکھا کہ ’آپ کو بھی کہیں نہ کہیں دکھ ہوتا ہوگا کہ پہلی ٹیم نہیں چھوڑنی چاہیے تھی۔ پہلے یہ ٹیم 100 کروڑ روپے کی تھی اور آج اس کی قیمت کہاں پہنچ گئی ہے۔ ٹھیک ہے جس نے پیسہ لگایا ہے وہ اپنی مرضی کا نام رکھ سکتا ہے۔‘
نوید احمد نامی صارف نے علی ترین پر تنقید کرتے ہوئےلکھا کہ ’آپ کو اتنی فکر تھی تو ٹیم خرید لیتے، آپ تو بزنس کو سمجھتے ہیں۔ آپ کے یہ جذباتی ٹوئٹس اچھے نہیں لگتے۔‘
اسد رضا نامی صارف نے علی ترین کی حمایتکرتے ہوئے لکھا کہ ’آج ایک اور بندہ نظام کے ہاتھوں ہار گیا۔ بھائی آپ نے جنوبی پنجاب کو بہت کچھ دیا۔ آپ کا شکریہ۔‘
پاکستان کرکٹ بورڈ کے مطابق مقررہ آخری تاریخ تک دلچسپی رکھنے والے فریقین کی جانب سے مجموعی طور پر چھ تجاویز موصول ہوئیں تھیں، جن کا پی سی بی کی بڈ کمیٹی نے تفصیلی اور شفاف انداز میں جائزہ لیا اور پانچ بولی دہندگان کو تکنیکی طور پر اہل قرار دیا گیا تھا۔
علی ترین ڈہرکی شوگر ملز کے ذریعے نیلامی کے عمل میں شریک تھے۔ ان کا کاروباری گروپ زراعت اور سٹریٹیجک سرمایہ کاری کے شعبوں میں سرگرم ہے اور ملکی معیشت میں نمایاں کردار ادا کرتا ہے۔
علی ترین نے اس مرتبہ بھی اسی کمپنی کے ذریعے دستاویزات جمع کروائی تھیں جو گذشتہ نیلامی میں تکنیکی طور پر اہل قرار پائی تھی تاہم اُس موقع پر انھوں نے نیلامی شروع ہونے سے چند منٹ قبل اچانک دستبرداری اختیار کر لی تھی۔
اُس وقت علی ترین کا کہنا تھا کہ وہ صرف ملتان سلطانز کے لیے ہی دوبارہ بولی لگائیں گے کیونکہ اس فرنچائز کے ساتھ ان کا طویل تعلق رہا ہے۔
جاری کیے گئے اپنے ایک بیان میں علی ترین نے کہا تھا کہ پاکستان سپر لیگ میں ان کی شمولیت کی بنیاد ہمیشہ کاروباری مفادات کے بجائے علاقائی شناخت رہی۔
علی ترین کے مطابق ’غور و فکر کے بعد میرے خاندان اور میں نے فیصلہ کیا کہ آج کی پی ایس ایل فرنچائز نیلامی میں حصہ نہیں لیں گے۔ ملتان سلطانز کے ساتھ ہمارا تعلق محض ایک کرکٹ ٹیم کی ملکیت تک محدود نہیں تھا بلکہ یہ جنوبی پنجاب کی نمائندگی اور اس خطے کو آواز دینے کی ایک کوشش تھی جسے طویل عرصے تک نظرانداز کیا گیا۔‘
ان کا کہنا تھا کہ اگر وہ مستقبل میں پی ایس ایل میں واپس آئے تو اس کی وجہ بھی یہی ہوگی۔ ’جنوبی پنجاب میرے دل کے قریب ہے، یہ میرا گھر ہے، اور اگر میں واپس آیا تو اسی شناخت کے ساتھ آؤں گا۔‘
گذشتہ ہفتے اپنے ایکس اکاؤنٹ سے جاری ایک پیغام میں علی ترین کا کہنا تھا کہ انھیں پی ایس ایل میں کی گئی نئی تبدیلیاں پسند آئی ہیں جن میں پلیئر آکشن، براہِ راست سائننگ، بہتر ریٹینشن اور ایمرجنگ رولز کے علاوہ ادائیگیوں کا شفاف نظام شامل ہے۔
یہ برطانوی اور پاکستانی شراکت داروں پر مشتمل ایک مشترکہ کمپنی ہے جو پہلی مرتبہ پی ایس ایل کی فرنچائز نیلامی کے عمل میں حصہ لے رہی تھی۔
ٹیکنالوجی اور جدت (انوویشن) پر کام کرنے والی کمپنی، جو مختلف ڈیجیٹل پلیٹ فارمز کے لیے جدید حل فراہم کرتی ہے۔
ایم نیکسٹ اینک نے حیدرآباد اور سیالکوٹ کی ٹیموں کی نیلامی کے دوران دوسرے مرحلے میں تین بولیاں لگائیں اور ان کی آخری پیشکش ایک ارب 76 کروڑ روپے تک جا پہنچی تھی لیکن وہ اس وقت بھی فرنچائز حاصل کرنے میں کامیاب نہ ہو سکی تھی۔
ملتان سلطانز اور علی ترین کے درمیان فرنچائز معاہدہ 31 دسمبر کو ختم ہوا تھا۔ پی سی بی نے علی ترین سے فرنچائز فیس 1.1 ارب روپے سے بڑھا کر 1.375 ارب روپے کرنے کا مطالبہ کیا تھا تاہم علی ترین نے اس پر ٹیم چھوڑنے کا فیصلہ کیا۔
دلچسپ بات یہ ہے کہ آزادانہ ویلیوایشن میں ملتان سلطانز کی قدر تقریباً 85 کروڑ روپے لگائی گئی تھی، جو اس وقت کی مجوزہ فرنچائز فیس سے بھی کم تھی۔
ابتدا میں پی سی بی نے اصولی طور پر یہ فیصلہ کیا تھا کہ ٹیم کو ایک سیزن کے لیے خود چلایا جائے گا کیونکہ اسی دوران دو نئی فرنچائزز کی فروخت کا عمل جاری تھا۔
تاہم حیدآباد اور سیالکوٹ  کی فرنچائزز کی نیلامی میں غیر معمولی دلچسپی اور توقع سے کہیں زیادہ بولیاں موصول ہونے کے بعد پی سی بی نے اپنے فیصلے پر نظرِ ثانی کی۔
دونوں فرنچائزز بالترتیب ایک ارب 75 کروڑ اور ایک ارب 85 کروڑ روپے میں فروخت ہوئیں، جو نہ صرف بورڈ کے اپنے تخمینوں بلکہ مارکیٹ کی توقعات سے بھی کہیں زیادہ تھیں۔

[111]
وینزویلا کی ایک عدالت نے وینزویلا کی ملکہ حسن مونیکا سپیئر کے قتل کے جرم میں تین افراد کو قید کی سزا سنائی ہے۔
ان تینوں مجرموں نے اعتراف جرم کر لیا تھا۔
جنوری میں چوری کی کوشش کے دوران 29 سالہ ملکہ حسن سپیئر اور ان کے برطانوی ساتھی کو ان کی پانچ سالہ بیٹی کے سامنے گولیاں مار کر ہلاک کر دیا گیا تھا۔
استغاثہ کے مطابق یہ تین افراد اس گروہ کا حصہ ہیں جو ویلنچیا اور پورتو کبیلو کے درمیان ہائی وے پر موٹر مسافروں کو لوٹتے ہیں۔
عدالت کے مطابق اسی مقدمے میں سات مزید افراد شامل ہیں لیکن انھوں نے صحت جرم سے انکار کیا ہے۔
سپیئر کے قتل میں تین افراد کو 24 سے 26 سال قید کی سزا سنائی گئی ہے۔
سپیئر اور ان کے ساتھی جو امریکہ میں رہائش پذیر تھے جب ان کو نشانہ بنایا گیا ان دنوں وہ وینزویلا آئے ہوئے تھے۔
اس رات وہ شہر مریڈا سے دارالحکومت کراکس جا رہے تھے جب کسی تیز دھار شے سے ان کی گاڑی کے دو ٹائر پنکچر ہو گئے۔
End of سب سے زیادہ پڑھی جانے والی
اسی وقت اس گروہ نے ان پر حملہ کیا اور جب سپیئر اور ان کے ساتھی اپنی بیٹی کے ہمراہ گاڑی میں چھپے تو ڈکیتوں نے فائرنگ کر دی۔ فائرنگ کے نتیجے میں سپیئر اور ان کے ساتھی ہلاک جبکہ ان کی بیٹی مایا کو ٹانگ پر گولی لگی۔
سپیئر سنہ 2004 میں ملکۂ حسن منتخب ہوئی تھیں اور وہ وینزویلا میں بہت مشہور تھیں۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[112]
انگلینڈ کے ٹینس کھلاڑی اینڈی مرے نے کہا ہے کہ انھیں اپنے جذبات کے اظہار پر کوئی افسوس نہیں بلکہ اس بات پر مایوسی ہوئی ہے کہ انھوں نے سکاٹ لینڈ کی آزادی کے لیے ٹویٹ کیا۔
اینڈی مرے کو ووٹنگ سے چند گھنٹے قبل ٹویٹ کرنے پر لوگوں نے برا بھلا کہا تھا۔
انھوں نے ٹویٹ میں کہا تھا کہ ریفرینڈم کے نتیجے میں برطانیہ اور مضبوط ہو گا اور وہ اپنے پورا کریئر کے دوران برطانیہ کی جانب سے کھیلیں گے۔
اینڈی مرے نے کہا کہ ہر شخص کو اپنے جذبات کے اظہار کی آزادی ہونی چاہیے تاہم وہ آگے بڑھنا چاہتے ہیں۔
چین میں بی بی سی کو انٹرویو میں انھوں نے کہا: ’ریفرینڈم نہ صرف سکاٹ لینڈ کے لوگوں کے لیے بہت جذباتی دن تھا بلکہ یہ پورے برطانیہ کے لیے بھی بہت بڑا دن تھا۔‘
اینڈی مرے نے کہا کہ جس طرح میں نے الفاظ کا استعمال کیا اور جس طرح اسے بھیجا، یہ میرے عمومی مزاج کاحصہ نہیں ہے اور میں عام طور پر اس طرح نہیں کرتا۔
ان کا مزید کہنا تھا: ’یہ میرے لیے مایوس کن تھا، تاہم اب آگے بڑھنے کا وقت ہے، میں پیچھے نہیں جا سکتا اور میں اپنی توجہ ٹینس پر مرکوز کرنا چاہتا ہوں۔‘
اینڈی مری نے ووٹنگ والے دن ٹویٹ میں کہا تھا کہ آج کا دن سکاٹ لینڈ کے لیے بہت بڑا دن ہے اور میں اس کے نتیجے کے بارے میں بہت زیادہ پرجوش ہوں۔
خیال رہے کہ اینڈی مرے پہلے برطانوی شخص ہیں جنھوں نے گذشتہ 70 سالوں میں ویمبلڈن ٹورنامنٹ جیتا ہے۔
بی بی سی نے اینڈی مرے سے پوچھا کہ ان کے ٹویٹ کا اصل مطلب کیا تھا تو انھوں نے کہا کہ وہ اس کی زیادہ تفصیل میں نہیں جانا چاہتے تاہم ’میرے لیے چند دن بہت زیادہ سخت تھے۔‘
اینڈی مرے کا کہنا تھا کہ ان کے خیال میں ووٹنگ کا دن بہت اہم تھا اور لوگ بڑی تعداد میں ووٹ ڈالنے کے لیے آئے۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[113]
انڈیا نے جمعرات کے روز 40 ارب ڈالر (36 کھرب انڈین روپے) مالیت کے دفاعی سازوسامان کی خریداری کی ابتدائی منظوری دے دی ہے جس میں انڈین فضائیہ کے لیے مزید فرانسیسی رفال طیارے بھی شامل ہیں۔
خبر رساں ادارے ’روئٹرز‘ کے مطابق انڈین وزارت دفاع نے کہا کہ ’ڈیفینس اکیوزیشن کونسل نے فضائیہ کے لیے مزید رفال لڑاکا طیارے اور میزائل، فوج کے لیے اینٹی ٹینک میزائل اور بحریہ کے لیے P-8I جاسوس طیاروں کے لیے ابتدائی منظوری دے دی ہے۔‘
’روئٹرز‘ کے مطابق جمعرات کے روز انڈیا کے مقامی میڈیا نے یہ رپورٹ کیا تھا کہ ’ڈیفینس اکیوزیشن کونسل نے ڈیسو ایوی ایشن سے 114 رفال طیاروں کی خریداری کے لیے 32 کھرب 50 ارب انڈین روپے کی منظوری دے دی۔‘
جمعرات کو دہلی میں ہونے والے اجلاس میں اس بجٹ کی منظوری دی گئی جس کے تحت مزید رفال لڑاکا طیارے انڈین فضائیہ میں شامل کیے جائیں گے۔
انڈین وزارت دفاع نے ایک سوشل میڈیا پوسٹ میں کہا کہ اس کا مقصد فضائی قوت میں اضافہ اور نگرانی کے نظام کو مزید موثر بنانا ہے۔
اس بجٹ کی منظوری فرانس کے صدر ایمانوئل میکخواں کے دورہ انڈیا سے چند روز قبل کی گئی ہے اور امید کی جا رہی ہے کہ فرانسیسی صدر کے دورے کے دوران اس حوالے سے معاہدہ طے پا جائے گا۔
واضح رہے کہ انڈیا نے گذشتہ برس اپریل میں بھی فرانس کے ساتھ 26 رفال فائٹر جیٹ خریدنے کا ایک معاہدہ کیا تھا۔ ان جنگی جہازوں کی مجموعی قیمت تقریباً 63 ہزار کروڑ روپے یا تقریبآ آٹھ ارب ڈالر بنتی ہے۔
،تصویر کا ذریعہ@SpokespersonMoD
فرانسیسیی سیاستدان اور رکن پارلیمنٹ میرین لاپین کا کہنا ہے کہ انڈین حکومت کی جانب سے 114 رافیل طیاروں کی خریداری کی منظوری اس بات کی توثیق ہے کہ یہڈیسو ایوی ایشنسب سے زیادہ فروخت ہونے والا برآمدی دفاعی منصوبہ بن چکا ہے۔
End of سب سے زیادہ پڑھی جانے والی
انھوں نے کہا کہ یہ بین الاقوامی مقابلے میں فرانسیسی دفاعی صنعت کی برتری کا ایک اور ثبوت ہے۔ ’جغرافیائی سیاسی سطح پر یہ فیصلہ انڈیا اور فرانس کے درمیان سٹریٹجک دوطرفہ شراکت داری کی اہمیت کو بھی اجاگر کرتا ہے۔‘
ان کے مطابق ’خودمختاری اور باہمی مفادات کے احترام پر مبنی یہ باہمی اعتماد کے رشتے عالمی استحکام کے لیے مضبوط بنیاد کی حیثیت رکھتے ہیں اور آئندہ برسوں میں انھیں مزید مستحکم بنانے کے لیے کام کیا جائے گا۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
رفال طیاروں کے حوالے سے نئے معاہدے کا معاملہ سوشل میڈیا پر بھی موضوع بحث بنا ہوا ہے۔
خیال رہے کہ گذشتہ برس مئی میں پاکستان اور انڈیا کے مابین ہونے والی لڑائی کے دوران بھی رفال طیاروں کا تذکرہ ہوتا رہا ہے۔
پاکستان نے دعویٰ کیا تھا کہ اس لڑائی کے دوران انڈیا کے رفال طیاروں سمیت اس کے چھ لڑاکا طیارے مار گرائے گئے تھے۔
انڈین ڈیفینس سیکریٹری راجیش کمار نے خبر رساں ادارے’اے این آئی‘ کو بتایا کہ پہلی مرتبہ رفال طیارے فرانس سے باہر تیار کیے جائیں گے۔
اُن کا کہنا تھا کہ ہم کوشش کر رہے ہیں کہ 40 سے 50 فیصد طیارے انڈیا میں تیار کیے جائیں۔ یہ ’میک ان انڈیا‘ کا تسلسل ہو گا۔
راجیش کمار کا کہنا تھا کہ ان طیاروں کی انڈیا میں تیاری سے انھیں جلد انڈین فضائی بیڑے میں شامل کرنے میں مدد ملے گی۔
دفاعی ماہر اشونی سیواچ کہتے ہیں کہ ’اس رقم کی منظوری انڈیا کے لیے گیم چینجر ثابت ہو گی۔ انڈیا 114 رفال طیارے حاصل کرے گا، جس سے چھ سے سات سکواڈرن بنیں گے۔‘
اُن کے بقول ’یہ طیارے اگلے سات سے آٹھ سال میں آنے کی توقع ہے اور ان میں سے زیادہ تر انڈیا میں ہی تیار کیے جائیں گے۔‘
فرڈ نامی صارف نے لکھا کہ یہ فرانس کیڈیسوایوی ایشنکے لیے صدی کا سب سے بڑا معاہدہ ہے۔ یہ اس کمپنی کے لیے اب تک کا سب سے بڑا برآمدی معاہدہ ہے۔
بھومک دوشی نے لکھا کہ اگر 40 ارب معاہدے کےباوجود رفال انڈیا میں ہی بنتا ہے تو یہ کوئی اچھا سودا نہیں ہے۔
اُن کے بقول میک ان انڈیا کے تناظر میں اگر فرانس مکمل آزادی اور بھرپور تعاون کرتا ہے تو پھر ہی اس سودے کو بہتر سمجھا جائے گا۔
منجیت نیگی نے لکھا کہ ’پاکستان کے لیےڈراونا خواب۔ انڈیا نے 114 رفال طیارے خریدنے کی منظوری دے دی۔ یہ مضبوط انڈیا کی طرف بڑا قدم ہے۔‘
یہ جہاز تمام جنگی ساز وسامان، ہتھیاروں، سیمولیٹر، سپیئر پارٹس وغیرہ سے مزین ہوں گے۔ اس معاہدے میں پائلٹس کی ٹریننگ اور سازو وسامان کی فراہمی کا بھی انتظام کیا گیا ہے۔
رفال جنگی طیارہ جوہری بم لے جانے کی صلاحیت رکھتا ہے۔ یہ جہاز 70 کلومیٹر دوری تک وار کرنے والے ایگزوسٹ اے ایم 39 بحری جہاز شکن مزائلوں کے علاوہ 300 کلو میٹر رینج والے فضا سے زمین پر وار کرنے والے ’سکلپ‘ اور 120 سے 150 کلومیٹر کی رینج والے فضا سے فضا میں وار کرنے والے میٹیور میزائلوں سے لیس ہو گا۔
دفاعی ماہر سنجیو سریواستو نے بی بی سی کے چندن کمار ججواڑے سے بات کرتے ہوئے کہا ’آج کے دور میں دنیا کے کئی ممالک ڈرون کی مدد سے بھی حملے کر رہے ہیں لیکن لڑاکا طیارے اپنی درستگی کے ساتھ حملہ کرنے اور طویل فاصلے تک حملہ کرنے کی صلاحیت کے لحاظ سے اہم ہیں۔‘
تجزیہ کار راہل بیدی نے بتایا کہ ’ان جہازوں کی خریداری ضروری ہو گئی تھی کیونکہ انڈین بحریہ کے پاس اس وقت روسی ساخت کے جومگ 29 ساخت کے طیارے ہیں جو آئندہ برسوں میں ناقابلِ استعمال ہوں گے۔‘
اس دفاعی بجٹ کی منظوری ایسے وقت پر ہوئی ہے جب پہلگام حملے کے بعد انڈیا اور پاکستان کے درمیان کشیدگی عروج پر ہے۔
تو کیا انڈیا کو اس لڑاکا طیارے سے پاکستان پر برتری حاصل ہو گی؟ پاکستان کے ساتھ موجودہ کشیدہ صورتحال میں انڈیا کے لیے رفال معاہدہ کتنا اہم ہے؟
اس سوال پر راہل بیدی کا کہنا ہے کہ ’ایشیا کے اس خطے میں چین اور تھائی لینڈ کے علاوہ کسی بھی ملک کے پاس طیارہ بردار بحری جہاز نہیں۔‘
یعنی اس معاملے میں پاکستان اور انڈیا کے درمیان کوئی مقابلہ نہیں لیکن ماہرین کا کہنا ہے کہ پہلگام حملے کے بعد انڈیا اور پاکستان کے درمیان کشیدگی کی صورتحال میں انڈیا کو رفال ایم ڈیل سے فائدہ تو ہو گا لیکن سب سے اہم چیز اس کی فراہمی ہے جس میں کئی مہینے لگیں گے۔
اس سوال کے جواب میں دفاعی ماہر سنجیو سریواستو کا کہنا ہے کہ ’انڈیا کے پاس اس وقت دو طیارہ بردار بحری جہاز ہیں، آئی این ایس وکرانت اور آئی این ایس وکرمادتیہ جبکہ پاکستان کے پاس ایک بھی طیارہ بردار بحری جہاز نہیں۔ انڈیا کے ذہن میں چین ہے۔ فضائیہ نے اس سے پہلے چین کو ذہن میں رکھتے ہوئے رفال طیارے تعینات کیے۔‘
انڈیا کو اپنی سکیورٹی کے لیے کتنے لڑاکا طیاروں کی ضرورت ہے؟ اس سوال کا ایک جواب یہ ہے کہ آپ کے پاس جتنے زیادہ طیارے ہوں گے وہ اتنی ہی زیادہ جگہوں پر لڑ سکتے ہیں۔ اس کا مطلب ہے کہ اس معاملے میں نمبر اہم ہیں۔

[114]
،تصویر کا ذریعہX, Hakkal and BBC
پاکستان کے صوبے بلوچستان کی حکومت نے ملک کے متعدد اخبارات میں ایسے افراد کی فہرست جاری کی ہے جو اس کے مطابق شدت پسندی کی متعدد کارروائیوں میں ملوث ہیں۔
بدھ کو صبح اخبارات میں شائع ہونے والی فہرست میں 39 افراد کے نام اور ان کی سر پر رکھے گئے مجوعی طور پر 136 کروڑ روپے سے زیادہ کی انعامی رقوم کی تفصیلات درج تھیں۔ ان افراد میں بیرونِ ملک مقیم قوم پرست رہنما نوابزادہ براہمداغ بگٹی اور نوابزادہ حربیار مری بھی شامل ہیں۔
سرکاری حکام کا یہ الزام ہے کہ بیرون ملک مقیم یہ رہنما بھی سنگین بد امنی کے واقعات میں ملوث ہیں، تاہم یہ شخصیات ان الزامات کو سختی سے مسترد کرتی رہی ہیں۔
کالعدم بلوچ لبریشن آرمی (بی ایل اے) کے سربراہ بشیر زیب اور کپتان رحمان گل کے نام بھی اس فہرست میں شامل ہیں اور حکومت نے ان کے سر کی قیمت 25، 25 کروڑ روپے رکھی ہے۔
خیال رہے اخبارات میں یہ اشتہار ایک ایسے وقت میں شائع کیا گیا ہے جب 31 جنوری کو کالعدم بی ایل اے نے بلوچستان کے 12 شہروں پر حملے کرنے کی ذمہ داری قبول کی تھی۔
حکومتی حکام کے مطابق ان حملوں میں 30 سے زیادہ عام شہری اور 20 سے زیادہ سکیورٹی اہلکار ہلاک ہوئے تھے۔
دوسری جانب حکومت کا دعویٰ ہے کہ ان کے آپریشنز میں 200 سے زیادہ شدت پسند بھی ہلاک ہوئے ہیں۔
سرکاری حکام کے مطابق یہ فہرست بلوچستان حکومت کی ہدایت پر شائع کی گئی ہے، جبکہ ان میں شامل بیرون ملک مقیم شخصیات کی گرفتاری کے لیے بھی کارروائی کا آغاز کیا گیا ہے۔
End of سب سے زیادہ پڑھی جانے والی
اس تحریر میں ان شخصیات کا ذکر کیا جا رہا ہے، جن کا نام حکومتی حلقوں کی جانب سے برسوں سے بلوچستان میں شدت پسندی کے حوالے سے لیا جا رہا ہے۔
نوابزادہ براہمدغ بگٹی نواب محمد اکبر خان بگٹی کے پوتے اور نوابزادہ ریحان اکبر بگٹی کے صاحبزادے ہیں۔
نوابزادہ ریحان اکبر بگٹی کی وفات کے بعد نواب محمد اکبر خان بگٹی نے اپنی نگرانی میں براہمدغ کی پرورش کروائی تھی، جس کی وجہ سے دیگر پوتوں کے مقابلے میں وہ نواب بگٹی کے زیادہ قریب تھے۔
،تصویر کا ذریعہScreenshot of a Local Newspaper
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
اکبر بگٹی تیراکی اور کرکٹ کے کھلاڑی رہے تھے۔ جب وہ اپنی وزارت اعلیٰ کے دور میں کرکٹ کھیلنے سٹیڈیم جاتے تھے تو براہمدغ بگٹی بھی ان کے ساتھ کرکٹ کھیلتے دکھائی دیتے تھے۔
نواب اکبر بگٹی سے قریب رہنے والے صحافیوں کے مطابق وہ براہمدغ کو اپنے جانشین کے طور پر دیکھنا چاہتے تھے، لیکن سابق آمر جنرل ریٹائرڈ پرویز مشرف کے اقتدار میں آنے کے بعد پیدا ہونے والی صورتحال نے اس کا موقع نہیں دیا۔
حالات کی خرابی کے بعد نوابزادہ براہمدغ نہ صرف ڈیرہ بگٹی میں نواب اکبر بگٹی کے ساتھ رہے بلکہ انھوں نے پہاڑوں کا رخ کیا تو تب بھی وہ ان کے ساتھ تھے۔
ان صحافیوں کے مطابق جب نواب اکبر بگٹی نے اپنے گرد بڑھتے ہوئے خطرات دیکھے تو انھوں نے براہمدغ کو افغانستان جانے کی ہدایت کی۔
26 اگست 2006 کو نواب بگٹی کی سکیورٹی فورسز کی کارروائی میں ہلاکت سے قبل براہمدغ بگٹی افغانستان گئے تھے۔
کچھ اطلاعات کے مطابق براہمدغ بگٹی چند سال تک کابل میں مقیم رہے اور وہاں انھوں نے بلوچستان رپبلیکن پارٹی کے نام سے اپنی سیاسی جماعت بنائی۔
ان کے پارٹی کے ترجمان شیرمحمد بگٹی کے مطابق جب ان پر پاکستان اداروں کی جانب سے مبینہ حملوں کے خدشات بڑھنے لگے تو وہ وہاں سے سنہ 2010 میں سیاسی پناہ کے لیے سوئٹزرلینڈ منتقل ہوگئے اور وہ اس وقت سے وہاں مقیم ہیں۔
مطلوب افراد کے حوالے سے شائع ہونے والے اشتہار میں ان کے سر کی قیمت 10 لاکھ روپے مقرر کی گئی ہے۔
نیشنل پارٹی کے سربراہ ڈاکٹر عبدالمالک بلوچ جب صوبے کے وزیر اعلیٰ تھے تو وہ ان سے بات چیت کرنے کے لیے سوئٹزر لینڈ گئے تھے۔
ڈاکٹر مالک بلوچ اپنے متعدد انٹرویوز میں یہ کہتے رہے ہیں کہ نوابزدہ براہمدغ بگٹی حکومت سے بات چیت کے لیے تیار تھے، لیکن ان کے بقول مقتدرہ قوتوں کی رضامندی نہ ہونے کی وجہ سے اس سلسلے پیش رفت نہیں ہوسکی۔
تاہم سکیورٹی اسٹیبلشمنٹ اور نوابزادہ براہمدغ بگٹی کا اس حوالے سے کوئی مؤقف سامنے نہیں آیا ہے۔
گذشتہ کئی برسوں سے براہمدغ بگٹی کے آبائی ضلع ڈیرہ بگٹی میں بدامنی کے سنگین واقعات کے رپورٹ ہونے کی شرح نہ ہونے کے برابر رہ گئی ہے، حالانکہ سنہ 2005 کے بعد دس، پندرہ سال تک ڈیرہ بگٹی اور اس کے متصل بعض اضلاع کے سرحدی علاقوں کا شمار شورش سے سب سے زیادہ متاثرہ علاقوں میں ہوتا تھا۔
بیرون ملک مقیم ہونے کی وجہ سے براہمدغ بگٹی سے رابطہ نہیں ہوسکا، تاہم ماضی میں شدت پسندی کے حوالے سے وہ حکومتی الزامات کو سختی سے مسترد کرتے رہے ہیں۔
نوابزادہ حیربیار مری بلوچستان کے قوم پرست رہنما نواب خیربخش مری کے بیٹے ہیں۔
ان کا تعلق بلوچستان کے ضلع کوہلو کے علاقے کاہان سے ہے۔
ان کی پیدائش کوئٹہ میں ہوئی، تاہم ان کے والد نواب خیر بخش مری نے جلاوطنی کا فیصلہ کیا تو وہ اپنے خاندان کے دیگر افراد کے ہمراہ افغانستان میں مقیم رہے۔ انھوں نے اعلیٰ تعلیم روس سے حاصل کی ہے۔
افغانستان میں ڈاکٹر نجیب اللہ کی حکومت کے خاتمے اور وہاں جنرل رشید دوستم کے قبضے کے بعد جب نواب خیربخش مری نے 1992 میں جلاوطنی کے خاتمے کا فیصلہ کیا تو حیربیار مری بھی واپس آگئے۔
نوابزادہ حیربیار مری 1997 میں ہونے والے عام انتخابات میں اپنے آبائی ضلع کوہلو سے رکن بلوچستان اسمبلی منتخب ہوئے۔
رکن اسمبلی منتخب ہونے کے بعد جب انھوں نے اسمبلی میں رکنیت کا حلف اٹھایا تو انھوں نے پاکستان کا نام نہیں لیا تھا۔ سپیکر کے بار بار اصرار پر انھوں نے پاکستان کہنے کے بجائے ’وطن‘ کہہ دیا تھا۔
وہ سردار اخترمینگل کی قیادت میں بننے والی مخلوط حکومت میں محکمہ مواصلات و تعمیرات کے وزیر بھی رہے ہیں۔ وہ بعد میں برطانیہ گئے اور پھر وہاں سے واپس نہیں آئے۔
حکومت نے نوابزادہ حیربیار مری پر سنگین بدامنی کے واقعات میں ملوث ہونے کے الزامات عائد کرنے کے علاوہ ان کو کالعدم بی ایل اے کے ایک گروپ کا سربراہ قرار دیا ہے۔ تاہم حیربیار مری ان الزامات کو مسترد کرتے رہے ہیں اور ان کا یہ کہنا ہے کہ وہ سیاسی طور پر جدوجہد کررہے ہیں۔
حکومت پاکستان کی جانب سے ماضی میں حیربیار مری کی حوالگی کے لیے کوشش کی گئی تھی لیکن حیر بیار مری کے بقول برطانوی عدلیہ کی وجہ سے ایسا ممکن نہیں ہوسکا۔ اشتہار میں ان کے بارے میں معلومات کی قیمت دس لاکھ روپے مقرر کی گئی۔
صحافی کیا بلوچ کے مطابق بشیر زیب کا تعلق بلوچستان کے ضلع نوشکی کے علاقے احمدوال کے ایک متوسط خاندان سے ہے۔
محمد حسنی قبیلے سے تعلق رکھنے والے بشیر زیب کی ابتدائی تعلیم نوشکی سے جبکہ ہائر سیکنڈری تعلیم ڈگری کالج کوئٹہ سریاب روڈ سے مکمل ہوئی۔
کیا بلوچ کا کہنا ہے کہ بشیر زیب نے پولی ٹیکنیک کالج کوئٹہ سے مکینیکل انجینئرنگ میں ڈپلومہ بھی حاصل کیا اور بعد میں بلوچستان یونیورسٹی میں بلوچ ادب میں ماسٹرز میں داخلہ لیا۔
بشیر زیب کی سیاسی سرگرمیوں کا آغاز پولی ٹیکنیک کالج کوئٹہ سے ہوا۔ انہیں کالعدم بلوچ سٹوڈنٹس آرگنائزیشن (بی ایس او آزاد) کا 2006 سے 2012 تک چیئرمین منتخب کیا گیا تھا۔
مارچ 2013 میں حکومت پاکستان نے بی ایس او آزاد پر پابندی عائد کر دی تھی۔
صحافی کیّا بلوچ کے مطابق سکیورٹی اداروں کی جانب سے بشیر زیب کی گرفتاری کے لیے یونیورسٹی پر کئی بار چھاپے بھی مارے گئے جو ناکام رہے۔
سرکاری حکام کا دعویٰ ہے کہ قندہار میں بی ایل اے کے سابق سربراہ محمد اسلم بلوچ کے مارے جانے کے بعد بشیر زیب کو تنظیم کا سربراہ مقرر کیا گیا تھا۔
کالعدم بی ایل اے کی جانب سے 31 جنوری کو ان کی ایک ویڈیو بھی جاتی کی گئی تھی جس میں وہ دیگر افراد کے ساتھ موٹر سائیکل پر سوار نظر آئے تھے۔
سرکاری حکام کا دعویٰ ہے کہ بشیر زیب بیرون ملک مقیم ہیں اور ویڈیو کے ذریعے یہ تاثر دیا ہے کہ وہ بلوچستان کے کسی حصے میں موجود ہیں۔
یکم جنوری کو کوئٹہ میں ایک پریس کانفرنس سے خطاب کرتے ہوئے وزیر اعلیٰ بلوچستان میر سرفراز بگٹی نے کہا تھا کہ کالعدم تنظیم کی جانب سے ’یہ دکھانے کی کوشش کی گئی ہے کہ وہ بلوچستان میں ہے، لیکن بشیر زیب یہاں نہیں بلکہ افغانستان میں ہیں۔‘
تاہم افغان حکام کی جانب سے اس دعوے کی تصدیق نہیں کی گئی ہے۔
حالیہ حملوں کے بعد نوشکی کے مقامی لوگوں کے مطابق احمد وال میں سرکاری حکام نے بشیر زیب کے طویل عرصے سے خالی خاندانی گھر کو گرا دیا ہے۔ اس حوالے سے سوشل میڈیا پر ویڈیوز اور تصاویر بھی گردش کر رہی ہیں، تاہم سرکاری حکام نے اس کی باضابطہ تصدیق نہیں کی ہے۔
،تصویر کا ذریعہGOVERNMENT OF BALOCHISTAN
سنگین بدامنی کے واقعات میں مطلوب افراد کے حوالے سے اشتہار میں رحمان گل کا نام بھی شامل ہے، جو کہ سرکاری حلقوں کے مطابق کالعدم عسکریت پسند تنظیم بی ایل اے کے سیکنڈ ان کمانڈ ہیں۔ تاہم کالعدم تنظیم کی جانب سے اس کی تصدیق نہیں کی گئی ہے۔
رحمان گل کے لیے مشہور ہے کہ وہ ایک شاعر بھی ہیں۔
رحمان گل کا تعلق نوشکی کے مینگل قبیلے سے ہے۔ ان کے متعدد رشتہ داروں کی وابستگی قوم پرستی کی تحریکوں سے رہی ہے۔
میر لونگ خان مینگل بھی ان کے قریبی رشتہ دار تھے جو کہ 1970 کی دہائی میں بلوچستان میں ہونے والے فوجی آپریشن میں قلات کے علاقے میں سیکورٹی فورسز کے ساتھ ایک جھڑپ میں مارے گئے تھے، جبکہ بلوچی زبان کے معروف شاعر میر گل خان نصیر بھی ان کے قریبی رشتہ دار تھے۔
سرکاری حکام کے مطابق رحمان گل بھی بیرون ملک مقیم ہیں اور ان کے سر کی قیمت بھی 25 کروڑ روپے مقرر کی گئی ہے۔
بشیر زیب اور رحمان گل کے بعد تیسرے نمبر پر جس مطلوب فرد کی سر کی قیمت سب سے زیادہ ہے وہ میر سفیر احمد ہیں۔
اشتہار میں ان کی عرفیت جیئند بیان کی گئی ہے۔
خیال رہے کہ بشیر زیب کی سربراہی میں بی ایل اے کے بیان یا عسکری کارروائیوں کی جو تفصیل میڈیا کو جاری کی جاتی ہیں وہ جیئند بلوچ کے نام جاری ہوتی ہے۔
تاہم آزادانہ طور پر بی بی سی اس بات کی تصدیق نہیں کرسکا کہ بی ایل اے کے ترجمان یہی جیئند بلوچ ہیں یا نہیں۔
میر سفیر احمد بلوچ کا تعلق بلوچوں کے قبیلے سرپرہ سے ہے اور ان کا بنیادی تعلق ضلع مستونگ کے علاقے کردگاپ سے ہے۔
وہ اعلیٰ تعلیم یافتہ ہیں اور قوم پرست طلبا تنظیم بلوچ سٹوڈنٹس آرگنائزیشن کے مختلف عہدوں پر فائز رہے ہیں۔
سرکاری اشتہار میں ان کے حوالے سے بھی یہ دعویٰ کیا گیا ہے کہ وہ بیرون ملک مقیم ہیں۔
مطلوب افراد کے فہرست میں میر شیر محمد بگٹی کا نام بھی شامل ہے، جن کا تعلق بلوچستان کے علاقے ڈیرہ بگٹی سے ہے۔ ان کا شمار نواب محمد اکبر خان کے قریبی لوگوں میں ہوتا تھا۔
ڈیرہ بگٹی میں حالات کی خرابی کے بعد سے جو لوگ بیرون ملک گئے ان میں شیر محمد بگٹی بھی شامل تھے۔
وہ پہلے افغانستان گئے، جہاں سے وہ نوابزادہ براہمدغ کے ساتھ سوئٹزرلینڈ منتقل ہوگئے۔
وہ بلوچ رپبلیکن پارٹی کے ترجمان ہیں اور برطانیہ اور سوئٹزرلینڈ میں بلوچستان میں مبینہ انسانی حقوق کی پامالیوں کے حوالے سے منعقدہ سیمیناروں اور کانفرنسوں میں شرکت کرتے رہے ہیں۔
،تصویر کا ذریعہSher Muhammad Bugti/X
اشتہار میں ان کے سر کی قیمت 25 لاکھ روپے مقرر کی گئی ہے۔
بی بی سی نے ان پر سنگین بد امنی کے واقعات میں ملوث ہونے کے الزامات پر ان کا مؤقف حاصل کرنے کے لیے ان سے فون پر رابطے کی کوشش کی، لیکن ان سے رابطہ نہیں ہوسکا۔ تاہم ماضی میں وہ ان الزامات کو مسترد کرتے رہے ہیں۔
محکمہ داخلہ کی جانب سے جاری فہرست میں باقی 33 افراد میں ضلع کچھی کے محمد فاروق عرف کامریڈ کے سر کی قیمت 10 کروڑ روپے، ضلع سبی کے سانگان کے علاقے سے تعلق رکھنے والے جعفر خان کی سر کی قیمت 10 کروڑ روپے، ضلع خضدار کے علاقے توتک کے رہائشی محمد صدیق عرف خالد شریف اور زہری کے مجیب الرحمان عرف کمانڈر آکاش کے سروں کی قیمت پانچ، پانچ کروڑ روپے رکھی گئی ہے۔
ڈیرہ بگٹی سے تعلق رکھنے والے ثنا اللہ کے سر کی قیمت 2 کروڑ، نوشکی سے تعلق رکھنے والے مشتاق مینگل عرف کوہی کے سر کی قیمت پانچ کروڑ، ضلع ہرنائی سے تعلق رکھنے والے ہیبتان کے سر کی قیمت دو کروڑ روپے اور ڈیرہ بگٹی سے تعلق رکھنے والے صمند خان بگٹی کے سر کی قیمت 50لاکھ  روپے مقرر کی گئی ہے۔
اس کے علاوہ اس فہرست میں شامل ریاض گل بگٹی کے سر کی قیمت 25لاکھ روپے مقرر کی گئی ہے۔
باقی افراد کے سروں کی قیمت پانچ لاکھ سے دس لاکھ روپے مقرر کی گئی ہے۔
بلوچستان حکومت کی جانب سے شدت پسندی کے واقعات کے حوالے سے جن افراد کو سب سے زیادہ مورد الزام ٹھہرایا جاتا رہا ہے ان میں ڈاکٹراللہ نذر بلوچ اور بعض دیگر افراد کے نام بھی شامل ہیں۔2016 میں کالعدم بلوچ لبریشن فرنٹ کے سربراہ ڈاکٹر اللہ نذر بلوچ کی سر کی قیمت 50 لاکھ روپے مقرر کی گئی تھیتاہم اب اخبارات میں شائع ہونے والی فہرست میں یہ نام موجود نہیں۔
سرکاری حکام نے 2015 میں ڈاکٹر اللہ نذر بلوچ کے بارے میں یہ دعویٰ کیا تھا کہ وہ ایک آپریشن میں مارے گئے ہیں لیکن کالعدم بلوچستان لبریشن فرنٹ نے اس دعوے کو مسترد کیا تھا۔
ایک اعلیٰ حکومتی عہدیدار نے نام ظاہر نہ کرنے کی شرط پر بی بی سی اردو کو بتایا کہ ایک ’دوسری فہرست آئندہ چند دنوں میں شائع ہوگی اور اس میں ڈاکٹر اللہ نذر بلوچ سمیت دیگر مطلوب افراد کے نام میں شامل ہوں گے۔‘
اس سوال پر کہ اس وقت اس فہرست کی اشاعت کی ضرورت کیوں پیش آئی تو ان کا کہنا تھا کہ بلوچستان میں صورتحال کی بہتری کے لیے ان افراد کی نشاندہی ضروری ہے تاکہ لوگ ان کے بارے میں معلومات شیئر کرنے کے لیے حکومت کے ساتھ تعاون کریں۔
انھوں نے دعویٰ کیا کہ انعام کے بدلے میں لوگوں نے معلومات کی فراہمی کے لیے سی ٹی ڈی سے رابطے  کیے ہیں۔انھوں نے بتایا کہ یہ فہرست وزیر اعلیٰ بلوچستان کی ہدایت پر جاری کی گئی ہے۔
اعلیٰ سرکاری عہدیدار نے مزید کہا کہ بیرون ملک مطلوب افراد کی گرفتاری اور ان کو واپس پاکستان لانے کے لیے اقدامات جاری ہیں۔
انھوں نے کہا کہ اس سلسلے میں عدالتوں سے قانونی تقاضے پورے کرنے کے بعد ان کی فہرست انٹرپول کے حوالے کردی جائے گی۔

[115]
،تصویر کا ذریعہBBC World Service
گذشتہ چند ماہ میں پاکستانی شدت پسندوں کے حالات اور وفاداریاں تیزی سے بدلی ہیں۔ کچھ عرصہ قبل فوجی آپریشن کے باعث پاکستانی شدت پسندوں کو محفوظ ٹھکانوں سے نکالا گیا اور ان جنگجوؤں میں دراڑیں پڑ گئی تھیں۔
لیکن پھر القاعدہ کے جنوبی ایشیا میں شاخ کھولنے کے بارے میں بیان نے یہ بات ثابت کر دی ہے کہ شدت پسند اب بھی خطرہ ہیں۔
شدت پسندوں کی جانب سے 13 ستمبر کو پاکستان کے شہر کراچی میں واقع نیول ڈاک یارڈ پر حملے کی ذمہ داری قبول کرنا اس بات کو ظاہر کرتا ہے کہ شدت پسند اب بھی حساس علاقوں کو ہدف بنانے کی صلاحیت رکھتے ہیں۔
اپنی ویب سائٹ پر جاری ایک بیان میں القاعدہ نے کہا ہے کہ یہ حملہ حال ہی میں قائم کی گئی جنوبی ایشیا کی شاخ نے کیا اور اس کا مقصد پاکستانی جنگی جہاز پر قبضہ کرنا تھا تاکہ قریبی سمندری حدود میں موجود امریکی بحریہ کے جہازوں کو نشانہ بنایا جا سکے۔
تاہم بہت کم ہی لوگ اس دعوے پر کان دھریں گے کیونکہ ایک تو پہلے بھی پاکستانی سکیورٹی فورسز اس قسم کے حملوں کو ناکام بنا چکی ہیں اور دوسرے یہ کہ جنوبی وزیرستان میں جاری فوجی آپریشن ضربِ عضب میں میران شاہ میں شدت پسندوں کا کمانڈ سینٹر تباہ کر دیا گیا ہے۔
القاعدہ اور حکومت دونوں کا کہنا ہے کہ نیول ڈاک یارڈ پر حملے میں کچھ لوگ اندر سے ملے ہوئے تھے اور اسی وجہ سے یہ بات ایک بار پھر منظرِ عام پر آئی ہے کہ جہادی تنظیموں کو کس حد تک حساس علاقوں میں اندر سے مدد مل جاتی ہے۔
لیکن سوال یہ پیدا ہوتا ہے کہ ایک تنظیم جو حملے سے محض نو دن پہلے وجود میں آئی، کیا اتنا بڑا حملہ کرسکتی ہے؟
ایسا ہونا ممکن نہیں لگتا بشرطیکہ پاکستانی فوج کی ماضی میں شدت پسندوں کی جانب مبینہ ’سافٹ‘ پالیسی اور دو دہائی سے القاعدہ کے مقامی روابط کو مدِ نظر رکھیں۔
End of سب سے زیادہ پڑھی جانے والی
سنہ 1980 کی دہائی میں افغان جنگ کے دوران پاکستانی فوج کے نچلے اور درمیانے درجے کے فوجی اسلامی بنیاد پرستی کی جانب مائل ہوئے۔ فوج نے اس عرصے کے دوران اپنا نعرہ بھی جہاد رکھ لیا اور اس کی صفوں میں افغان جہاد اور جہادیوں کے لیے حمایت بڑھ گئی۔ اور اسی وجہ سے ستمبر 2001 کے حملوں کے بعد امریکہ مخالف جذبات میں بھی اضافہ ہوا۔
افغان جہاد کے دوران اور اس کے بعد 2003-1989 کے دوران بھارت کے زیر انتظام کشمیر میں ’جہاد‘ کے دوران آئی ایس آئی پر الزام لگایا جاتا ہے کہ اس نے جہادیوں کو مسلح کیا، تربیت دی اور کارروائیوں میں معاونت کی۔
ان شدت پسند گروہوں میں سے مالی طور پر سب سے زیادہ مستحکم تنظیم القاعدہ نکلی۔
عاصم عمر جنوبی ایشیا کی شاخ کے سربراہ مقرر ہوئے ہیں۔ انھوں نے 2000 کی دہائی میں شمالی وزیرستان منتقل ہو کر وہاں اپنی تنظیم قائم کی اور اس عرصے میں القاعدہ کے رہنماؤں کے ساتھ کام کیا۔
اس سے قبل وہ بھارت کے زیر انتظام کشمیر میں لڑنے والی تنظیموں حرکت المجاہدین اور جیش محمد کے ساتھ منسلک تھے۔ اس لیے نہ تو القاعدہ کی جنوبی ایشیا کی شاخ اور نہ ہی اس کے رہنما اس خطے کے لیے نئے ہیں۔

[116]
معروف اویغور سکالر الہام توختی کے وکیل نے بتایا ہے کہ چین کی ایک عدالت نے انھیں علیحدگی پسندی کا مرتکب قرار دیتے ہوئے عمر قید کی سزا سنائی ہے۔
یونیورسٹی کے سابق ماہر تعلیم الہام توختی نے سنکیانگ کے علاقے میں اویغور مسلم اقلیت کے بارے میں حکومتی پالیسیوں کے خلاف آواز بلند کی تھی۔
الہام توختی علیحدگی پسندی کے الزامات کی تردید کرتے ہیں تاہم وہ رواں سال جنوری سے زیر حراست ہیں۔
یورپی یونین، امریکہ اور اقوام متحدہ نے ان کی رہائی کی اپیل کی ہے۔
الہام توختی کے وکیل لی فانگ پن نے خبررساں ادارے اے ایف پی کو بتایا کہ وہ اس فیصلے کے خلاف اپیل کرنے کا ارادہ رکھتے ہیں۔
الہام توختی کو چین کے باہر ایک معتدل آواز کے طور پر دیکھا جاتا ہے جو بیجنگ اور اویغور برادری کے درمیان بہتر بات چیت کے لیے کوشاں رہے ہیں۔
الہام توختی کو اس وقت گرفتار کیا گیا جب انھوں نے تیانانمن سکوئر کے قریب ہونے والے خود کش حملے کے بعد بیجنگ کے ردعمل پر تنقید کی تھی۔
مبصرین کا کہنا ہے کہ اس فیصلے سے اویغور اقلیت اور چینی ہان اکثریت کے درمیان کشیدگی میں مزید اضافہ ہوگا۔
End of سب سے زیادہ پڑھی جانے والی
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[117]
آسٹریلیا کے خلاف ون ڈے سیریز کے لیے ٹیم میں یونس خان کو شامل نہ کیے جانے پر سلیکٹرز کو تنقید کا سامنا ہے۔
خود یونس خان نے صرف ایک اننگز کے بعد ٹیم سے ڈراپ کیے جانے پر سلیکٹرز اور کوچ کو آڑے ہاتھوں لیا ہے۔
یونس خان سری لنکا کے خلاف ون ڈے ٹیم میں شامل کیے گئے تھے لیکن ایک میچ کھیلنے کے بعد انھیں اپنے بھتیجے کے انتقال پر وطن واپس آنا پڑا تھا یوں وہ کافی عرصے بعد ون ڈے ٹیم میں واپسی کے موقعے سے فائدہ اٹھانے سے محروم رہے تھے۔
چیف سلیکٹر معین خان کا کہنا ہے کہ وہ مستقبل کو ذہن میں رکھتے ہوئے نوجوان کھلاڑیوں کو موقع دینا چاہتے ہیں اور یونس خان فی الحال اس منصوبہ بندی میں پورے ہوتے ہوئے دکھائی نہیں دیتے لیکن ان کا یہ بھی کہنا ہے کہ اس کا مطلب یہ نہیں کہ یونس خان پر ون ڈے کے دروازے بند ہو چکے ہیں۔
یونس خان کے ون ڈے ٹیم سے اخراج پر اس وقت خاصی جذباتی صورتحال موجود ہے اور اس اخراج کو اس انداز سے دیکھا جا رہا ہے کہ جیسے ان کا بین الاقوامی کریئر ہی ختم ہوگیا ہو۔
یونس خان 2000ء سے پاکستانی کرکٹ ٹیم کا حصہ ہیں۔ وہ ان چند بیٹسمینوں میں شامل ہیں جنھوں نے تینوں فارمیٹس میں پاکستان کے لیے گرانقدر خدمات انجام دی ہیں ۔2009  کا ورلڈ ٹی ٹوئنٹی پاکستان نے انہی کی قیادت میں جیتا تھا جس کے اختتام پر یونس خان نے ٹی ٹوئنٹی کو خیرباد کہہ دیا تھا۔
،تصویر کا ذریعہBBC World Service
یونس خان ٹیسٹ کرکٹ میں کسی دشواری کے بغیر ٹیم میں اپنی پوزیشن مضبوط رکھے ہوئے ہیں لیکن ون ڈے انٹرنیشنل میں ان کی کارکردگی اتارچڑھاؤ کا شکار رہی ہے ۔
یونس خان نے254 ون ڈے انٹرنیشنل میچوں میں چھ سنچریاں سکور کی ہیں۔ انھیں اپنی پہلی ون ڈے سنچری کے لیے99 اننگز تک طویل اور صبر آزما انتظار کرنا پڑا تھا جو ان کا ون ڈے کریئر شروع ہونے کے دو سال بعد ہانگ کانگ کے خلاف کولمبو میں بنی تھی۔
یونس خان نے اپنی دوسری سنچری 32 مزید اننگز کھیلنے کے بعد سکور کی تھی۔
اپنی تیسری سنچری سکور کرنے کے لیے انھیں مزید 20 اننگز انتظار کرنا پڑا تھا البتہ آخری تین سنچریاں انہوں نے صرف آٹھ اننگز میں بنائیں۔
یونس خان نے اپنی چھٹی اور تاحال آخری ون ڈے سنچری نومبر 2008 میں ویسٹ انڈیز کے خلاف ابوظہبی میں سکور کی تھی لیکن اس کے بعد سے وہ 72 اننگز میں ایک بھی سنچری سکور کرنے میں کامیاب نہیں ہو سکے۔
قابل ذ کر بات یہ ہے کہ یونس خان نے اپنی آخری 20 ون ڈے اننگز میں صرف تین نصف سنچریاں بنائی ہیں۔
اس غیرمستقل مزاجی کی وجہ سے انھیں گذشتہ سال جنوبی افریقہ کے دورے کے بعد ون ڈے ٹیم سے ڈراپ کر دیا گیا تھا۔
اس سال سینٹرل کنٹریکٹ میں انھیں بی کیٹگری دیے جانے پر شدید ردعمل سامنے آیا۔ سابق چیئرمین نجم سیٹھی نے اپنے اختیارات استعمال کرتے ہوئے انھیں اے کیٹگری میں ترقی دے دی جس کے بعد وہ سری لنکا کے دورے میں ون ڈے ٹیم کا حصہ بنا دیے گئے تھے۔

[118]
آئی سی سی ایونٹس میں کوئی ٹرافی جیتے ہوئے پاکستان کو نو برس گزر چکے ہیں۔ دہائی بھر کی اس قحط سالی میں ایک آدھ دفعہ تو یہ دوڑ کی اختتامی لائن کے قریب پہنچا مگر باقی سبھی ایونٹس میں پاکستان کی خستہ حالی اور کم مائیگی ابھر ابھر کر سامنے آئی۔
جو عوامل پچھلے ٹی ٹونٹی ورلڈ کپ کے ابتدائی میچز کے بعد پاکستان کے دامن گیر ہوئے تھے، اس بار ٹورنامنٹ کے آغاز سے پہلے ہی اسے درپیش ہیں۔ انڈیا کے خلاف میچ فورفیٹ کرنے کا منطقی نتیجہ یہ ہے کہ گروپ سٹیج کے دونوں میچز بھی اب پاکستان کے لیے ’ناک آؤٹ‘ مقابلے بن چکے ہیں۔
پاکستان کو نہ صرف نیدرلینڈز اور امریکہ کے خلاف جیتنا ضروری ہے بلکہ جیت بھی ایسے مارجن کی چاہیے جو پوائنٹس ٹیبل میں نیٹ رن ریٹ کا خانہ بھی خوش نما بنا سکے۔ کیونکہ آئی سی سی کے فورفیٹ قوانین کے تحت پاکستان کا نیٹ رن ریٹ انڈیا کے خلاف بیس اوورز میں صفر رنز تصور کیا جائے گا جبکہ انڈیا کا رن ریٹ بالکل بھی متاثر نہیں ہو گا۔
جو سکواڈ پاکستان نے اس ایونٹ کے لیے منتخب کیا ہے وہ خاصا متوازن ہے۔ مگر ورلڈ کپ میں جیت کے لیے محض سکواڈ کا متوازن ہونا ہی کافی نہیں ہوتا، متعلقہ میچز کے لیے فراہم کردہ کنڈیشنز کے مطابق بہترین الیون اور مضبوط سٹریٹیجی ناگزیر ہوتی ہے۔
حارث رؤف کی اس سکواڈ سے غیر حاضری صرف پاکستانی شائقین کے لیے ہی اچنبھے کی بات نہ تھی بلکہ مائیکل کلارک جیسے گھاگ مبصرین بھی اس فیصلے پہ حیران دکھائی دیے۔
بظاہر ورلڈ کپ سکواڈ میں ایسے میچ ونر کی غیر موجودگی کوئی اچھا فیصلہ دکھائی نہیں دیتی مگر کنڈیشنز کے پیشِ نظر پاکستانی سلیکٹرز کا فیصلہ بجا ہے۔
جس پیس کے گرد حارث کا ہنر گھومتا ہے، وہی پیس سست سری لنکن پچز پہ بلے بازوں کے لیے کسی تازہ ہوا کے جھونکے سے کم نہیں ہوتی۔ بالخصوص جب اوپر تلے سپنرز اور میڈیم پیسرز بلے بازوں کی سانسیں دشوار کیے ہوں، وہاں ایسی برق رفتار بولنگ سامنے آ جانا کسی نعمت کے جیسا ہی ہوتا ہے۔
فاسٹ بولرز کی سری لنکن پچز پہ کامیابی صرف تبھی ممکن ہو سکتی ہے اگر ان کا انحصار رفتار کی بجائے سست رفتار ورائٹی اور کٹرز پہ ہو۔
End of سب سے زیادہ پڑھی جانے والی
اس میں شبہ نہیں کہ سست پچز پہ، ڈیتھ اوورز میں ریورس سوئنگ کا امکان بھی موجود رہتا ہے مگر ایشیا کپ کے تجربے سے پاکستان یہ سبق تو بخوبی سیکھ چکا ہے کہ ریورس سوئنگ بہرحال ایک داؤ ہی ہے جبکہ سپن مستقل اور پائیدار حل ہے۔
پاکستان کی موجودہ ٹی ٹونٹی ٹیم کا طرۂ امتیاز یہی ہے کہ چار سیمرز شامل کرنے کے بعد بھی یہ اس قابل ہے کہ آل راؤنڈرز کے بل پہ اکیلی سپن ہی کے سولہ تگڑے اوورز ممکن بنا سکتی ہے۔
اور خوش آئند پہلو یہ بھی ہے کہ صائم ایوب اور شاداب خان اگرچہ شمار آل راؤنڈرز میں ہی کیے جا رہے ہیں مگر بیٹنگ مہارت میں بھی وہ سند رکھتے ہیں کہ تن تنہا ہی میچ کا رخ بدل سکتے ہیں۔
جب سے پاکستان کی ٹی ٹونٹی کرکٹ کا یہ نیا چہرہ سامنے آیا ہے، ایک دقت کا سامنا ہمیشہ اسے رہا کہ کپتان سلمان آغا کی ٹی ٹونٹی صلاحیتیں اور سٹرائیک ریٹ سوالیہ نشانات کی زد میں رہے۔
بہت سے حلقوں کی جانب سے یہ اعتراض بھی اٹھایا گیا کہ کپتان اسے بنا دیا گیا جس کی ٹیم میں جگہ ہی نہیں بنتی۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
ایشیا کپ کے دوران بھی سلمان علی آغا کی انفرادی بیٹنگ پرفارمنسز پاکستان کا کچھ بھلا نہ کر پائیں۔ مگر پچھلے کچھ مہینوں میں آغا نہ صرف اپنی بیٹنگ فارم میں واضح بدلاؤ لائے ہیں بلکہ آسٹریلیا کے خلاف حالیہ سیریز میں انھوں نے سٹرائیک ریٹ کے ناقدین کو بھی خاموش کروا دیا ہے۔
بحیثیتِ مجموعی پاکستان صرف متوازن ہی نہیں، مکمل طور پہ مسابقتی ٹیم ہے جس کے وسائل سری لنکن کنڈیشنز میں قابلِ رشک ہیں۔ مگر ورلڈ کپ ٹرافی تک رسائی کے لیے پاکستان کو محض وسائل ہی کافی نہ ہوں گے کہ اگر بالفرض ناک آؤٹ مراحل میں اس کا سامنا انڈیا سے ہو گیا تو پھر حکومتِ پاکستان کیا فیصلہ لے گی؟
ایسے میں یہ دیکھنا بھی اہم ہو گا کہ سیاسی گومگو ٹیم کی نفسیات پہ کیا اثر ڈالتی ہے۔
بابر اعظم کی واپسی سے پاکستانی مڈل آرڈر کو تقویت تو بہرحال ملی ہے مگر یہ دیکھنا ابھی باقی ہے کہ سری لنکن کنڈیشنز میں وہ سپن کے خلاف کس قدر موثر ہو سکتے ہیں کیونکہ سپن کے خلاف افادیت کے لیے بہر صورت بلے باز کو بولر کے ہاتھ سے ہی گیند ’پڑھنے‘ کا ہنر آنا چاہیے۔
اگر انڈیا کے خلاف میچ کھیلنے یا فورفیٹ کرنے کی گومگو درپیش نہ ہو تو یہ کہنا بے جا نہ ہو گا کہ پاکستان کی حالیہ ٹیم سیمی فائنل تک پہنچنے کے عین لائق ہے۔ ہائبرڈ میزبانی ماڈل کے طفیل پاکستان کو کنڈیشنز کے بارے ویسی ہی یقین دہانی میسر ہے جو پچھلے ٹی ٹونٹی ورلڈ کپ میں انڈیا کو تھی۔
ایسی باہنر ٹیم اور کنڈیشنز سے اس درجہ شناسائی کے بعد پاکستان شاید اب صرف ایشیا ہی کی دوسری بہترین ٹیم نہیں رہی بلکہ دنیا کی تین بہترین ٹیموں میں سے ایک کہلانے کی بجا دعوے دار ہو سکتی ہے۔ لیکن اب اس کا ورلڈ ٹرافی جیتنا صرف اسی کے ہاتھ میں نہیں ہے۔

[119]
’مریم نواز، نواز شریف کی طرح دعویٰ نہیں کرتی کام کرکے دکھاتی ہے۔‘
یہ جمعرات کو میانوالی میں جلسے سے خطاب کے دوران مریم نواز کی تقریر کا وہ فقرہ ہے جس نے پاکستان میں سوشل میڈیا پر بحث مچا رکھی ہے۔ تقریر کا یہ حصہ وائرل ہونے کے بعد لاہور سے ایک صحافی کو ان کی بہن کے گھر سے حراست میں لے لیا گیا۔
مریم نواز کی تقریر کا یہ کلپ شیئر کرنے کے بعد ہم نیوز سے وابستہ صحافی کے بقول اُنھیں جمعے کی دوپہر لاہور سے نامعلوم افراد نے حراست میں لے لیا گیا۔
صحافی کو تحویل میں لیے جانے کا معاملہ جمعے کو پاکستان کے سوشل میڈیا پر بحث کا موضوع بنا رہا اور بعض صحافیوں نے صحافی کو لاپتا کرنے کا الزام پنجاب حکومت پر عائد کیا تھا۔
پنجاب کی وزیرِ اطلاعات عظمی بخاری نے ان الزامات پر کہا تھا کہ صحافی کو لاپتا نہیں کیا گیا بلکہ پیکا کے تحت فیک ویڈیو بنا کر ٹویٹ کرکے پھیلانے کے جرم میں زیر حراست ہیں۔
تاہم جمعے کی شام صحافی کو رہا کر دیا گیا۔
بی بی سی سے گفتگو کرتے ہوئے صحافی خرم اقبال کا کہنا تھا کہ اُنھوں نے میانوالی میں وزیر اعلیٰ پنجاب مریم نواز کی تقریر کا ایک کلپ شیئر کیا تھا، جس میں اُن کی زبان پھسل گئی تھی اور یہ ویڈیو اب بھی مسلم لیگ نواز کے سوشل میڈیا پیج پر موجود ہے۔
خرم اقبال کا کہنا تھا کہ ’دوران حراست اُنھیں بار بار یہ کہا جاتا رہا کہ آپ نے ویڈیو میں ترمیم کر کے اسے سوشل میڈیا پر شیئر کیا ہے، حالانکہ میں بار بار یہ کہتا رہا ہے کہ میں نے اس میں کوئی ایڈیٹنگ نہیں کی۔ اگر مجھ سے کوئی غلطی ہو گئی ہے تو میں معذرت خواہ ہوں۔‘
End of سب سے زیادہ پڑھی جانے والی
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
جمعے کو حراست میں لیے جانے کی تفصیلات بتاتے ہوئے خرم اقبال کا کہنا تھا کہ وہ سالانہ چھٹیوں اور بسنت منانے کے لیے کئی روز سے لاہور کے علاقے ہربنس پورہ میں اپنی بہن کے گھر مقیم تھے۔
اُن کے بقول جمعے کی دوپہر جب وہ نماز کی تیاری کر رہے تھے تو اس دوران، گھر کے باہر کچھ لوگ آئے اور اُنھیں ساتھ چلنے کا کہا۔
’میرا تین سال کا بیٹا میرے پیچھے بھاگا، لیکن سادہ کپڑوں میں ملبوس لوگ مجھے زبردستی اپنے ساتھ لے گئے، مجھے کوئی وارنٹ نہیں دکھایا گیا اور پورے خاندان اور محلے داروں کے سامنے مجھے لے جایا گیا۔‘
خرم اقبال نے دعویٰ کیا کہ اُنھیں تقریباً آٹھ گھنٹے تک لاہور کی سڑکوں، سی سی ڈی کے دفتر، تھانہ اقبال ٹاون اور پھر ایف آئی اے کے دفتر لے جانے کے بعد چھوڑ دیا گیا۔
بی بی سی نے @pmln_org کے نام سے مسلم لیگ نوازکے ایکس ہینڈل کا جائزہ لیا تو یہ ویڈیو ابھی تک وہاں موجود ہے۔
خرم اقبال کا کہنا تھا کہ وہ سوشل میڈیا پر متحرک ہیں اور حالیہ دنوں میں اُنھوں نے پنجاب حکومت کی جانب سے بسنت کے لیے کیے گئے اقدامات کی بھی تعریف کی تھی۔
اُن کے بقول ’میں نے وہ شیئر کیا جو مریم نواز سے نے بولا تھا، یہ ویڈیو کلپ تیزی سے وائرل ہو گیا۔ دوران تفتیش مجھ سے کہا جاتا رہا کہ آپ نے ویڈیو میں ایڈیٹنگ کی ہے۔ میرا اصرار تھا کہ آپ اس کا فارنزک کرا لیں۔ میرے خلاف کوئی مقدمہ ہے تو وہ دکھائیں۔ لیکن اس کے باوجود مجھے حراست میں رکھا گیا۔‘
اُن کا کہنا تھا کہ ’میں نے جب ویڈیو شیئر کی تو اس میں لکھا تھا کہ مریم نواز کی زبان پھسل گئی۔ لیکن مجھے اندازہ نہیں تھا کہ میرے خلاف اتنی سی بات پر اتنی بڑی کارروائی ہو جائے گی۔‘
خرم اقبال کو گھر سے اُٹھانے پر سوشل میڈیا پر پنجاب حکومت کو شدید تنقید کا سامنا کرنا پڑا تھا جبکہ متعدد صحافیوں نے اس کی مذمت کی ہے۔
بی بی سی نے خرم اقبال کی جانب سے لگائے گئے الزامات کے حوالے سے عظمیٰ بخاری سے رابطہ کیا تاہم تادمِ تحریر ان کی جانب سے کوئی جواب موصول نہیں ہوا۔
حکمراں جماعت مسلم لیگ ن سے تعلق رکھنے والے رکن قومی اسمبلی شہباز بابر نے بی بی سی اردو کو بتایا کہ 'صحافیوں کو حکومت پر تنقید کرنے کا پورا حق حاصل ہے اور ہم تنقید برداشت کریں گے۔'
شہباز بابر کے مطابق اگر کوئی کچھ غلط بھی کرتا ہے تو ہر بات کا ایک طریقہ کار موجود ہے اور اس کے مطابق ہی معاملات آگے بڑھتے ہیں۔ انھوں نے کہا اگر کوئی فالورز بڑھانے کے لیے تنقید برائے تنقید بھی کرتا ہے تو بھی اسے گرفتار تو نہیں کیا جا سکتا۔
ہم نیوز سے وابستہ صحافی اور اینکر پرسن عاصمہ شیرازینے الزام عائد کیا تھا کہ خرم اقبال کو ’لاپتہ کرنے کی ذمہ دار پنجاب حکومت ہے، ایسا آمریتوں میں بھی نہیں ہوا۔ کل تک آپ پیکا کے خلاف ہمارے ساتھ سراپا احتجاج تھے آج آپ اُس قانون سے بھی بالاتر ہو کر صحافی لاپتہ کر رہے ہیں۔ عظمیٰ بخاری صاحبہ، مریم اورنگزیب صاحبہ اور مریم نواز صاحبہ آپ قانون ہاتھ میں نہ لیں۔‘
جیو نیوز سے وابستہ اینکر وجیہہ ثانی نے لکھا کہ’ن لیگ کو بہت زیادہ ڈسپلن کی ضرورت ہے۔ کل مریم نواز سے تقریر میں سلپ آف ٹنگ ہو گیا۔۔ ہم سب نے سنا۔۔ایک صحافی نے وہ حصہ لگا دیا۔ عظمی بخاری نے اسے فیک قرار دیا۔ آج اس صحافی کو اٹھا لیا گیا۔‘ انھوں نے مطالبہ کیا کہ ’سب سے پہلے عظمیٰ بخاری کو عہدے سے فارغ کریں۔ اس صحافی سے معافی مانگیں۔‘
فوزیہ کلثوم نامی صارف نے لکھا کہ ’مریم نواز صاحبہ نے اپنی تقریر میں وہ جملہ خود ادا کیا ہے۔ صحافی خرم اقبال نے کوئی فیک وڈیو نہیں بنائی تقریر خود سنیں ورنہ جیو کو بھی لاپتا کردیں یہ تقریر جیو ٹی وی پر نشر ہوئی ہے۔‘
عظمی بخاری نے پنجاب حکومت پر تنقید کا جواب دیتے ہوئے ایکسپر لکھا کہ وہ صحافی لاپتا نہیں ہے، پیکا کے تحت فیک ویڈیو بنا کر ٹویٹ کر کے پھیلانے کے جرم میں زیرِ حراست ہے، یہ حرکت کون سی صحافتی اقدار ہے؟ اور ان کی ٹائم لائن چیک کریں وہ ایک پروپیگنڈا سیل کے ممبر تو ضرور ثابت ہوتے ہیں، صحافی تو نہیں کہہ سکتے۔
عظمی بخاری نے بعدازاں اُن کے بقول ’فیک ویڈیو‘ اور’اصل ویڈیو‘ شیئر کرتے ہوئے لکھا کہ ’بڑے بڑے صحافیوں کی صحافت کو سلام ہے جو فیک ایڈیٹڈ ویڈیو کو زبان سلپ ہوگئی کہہ کر پھیلا رہے ہیں، اوریجنل ویڈیو یہ ہے۔‘
سینیئر صحافی اور تجزیہ کار سلمان غنی کہتے ہیں کہ مریم نواز کا یہ جملہ سلپ آف ٹنگ تھا اور یہ کوئی اتنی بڑی بات نہیں تھی جس سے اُن کے والد کی کارکردگی پر کوئی حرف آتا ہو۔ میرا خیال ہے کہ اس معاملے میں عظمی بخاری زیادہ حساس ہو گئیں، میرا نہیں خیال کہ مریم نواز نے اس حوالے سے کوئی ہدایت دی ہو گی۔
اُن کا کہنا تھا کہ عظمی بخاری نے صحافی کے خلاف پیکا ایکٹ لگانے کی بات کی، حالانکہ ایک وقت وہ بھی تھا جب مسلم لیگ نواز صحافیوں کے ساتھ مل کر اس ایکٹ کے خلاف احتجاج کرتی تھی۔
سلمان غنی کا کہنا تھا کہ اگر کسی نے قومی سلامتی کے منافی کوئی بات کی تو اس پر تو پیکا ایکٹ کا نفاذ ہو سکتا ہے، لیکن اتنی سی بات پر ایک صحافی کو نشانہ بنانا جلد بازی تھا۔ اس سے میڈیا کے لیے کوئی اچھا پیغام نہیں گیا۔
سلمان غنی کا کہنا تھا کہ وہ کلپ پوری دُنیا نے دیکھا ہے اور مریم نواز نے جو کہا، صحافی نے اُسے شیئر کر دیا۔ اس پر اسے ٹارگٹ کرنا زیادتی تھی۔
لاہور کے بھاٹی گیٹ کے باہر حال ہی میں ماں اور بچی کے گرنے کے واقعے کا حوالہ دیتے ہوئے سلمان غنی نے کہا کہ اس معاملے پر بھی عظمی بخاری نے بہت جلد اسے فیک واقعہ قرار دے دیا تھا۔
اُن کے بقول ’اس معاملے میں عظمی بخاری زیادہ جذباتی ہو گئیں، میں نہیں سمجھتا کہ اس میں ان کی کوئی بدنیتی تھی۔ یہ ایک جذباتی ردعمل تھا، اسے صحافت کو تو کوئی نقصان نہیں پہنچے گا، لیکن اس سے حکومت کی ساکھ خراب ہو گی۔‘
سلمان غنی کا کہنا تھا کہ صحافیوں کو بھی چاہیے کہ اگر کسی کی زبان پھسل گئی ہے یا بات کا مفہوم کچھ اور ہے تو اسے اُچھالنے کے بجائے نظرانداز کریں۔

[120]
پاکستان کے صوبۂ پنجاب ميں آنے والے سيلاب کي تباہ کاریوں سے امراض پھوٹنے کا خدشہ ظاہر کیا جا رہا ہے۔ ہماری ساتھی عنبر شمسی شديد متاثرہ علاقوں ميں سے ايک حافظ آباد کے ايک گاؤں چک بھٹی گئیں جو سیلاب کے بعد مختلف بیماریوں کي زد میں ہے۔دیکھیئے عنبر شمسی کی رپورٹ۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[121]
سردیوں کی ایک صبح 2022 میں رافیل وونگ اور فیگو چان ہانگ کانگ کی سٹینلی جیل میں داخل ہوئے تاکہ جمی لائی سے ملاقات کریں۔ یہ وہی میڈیا ارب پتی تھے جو دو برس قبل گرفتار ہوئے تھے اور قومی سلامتی کے الزامات میں ان پر مقدمہ چلایا جانا تھا۔
یہ سب 2019 کے ہنگامہ خیز مظاہروں کا حصہ رہے تھے، جب لاکھوں افراد جمہوریت اور آزادی کے مطالبے کے لیے سڑکوں پر نکل آئے تھے۔ جیل سے باہر وہ اکثر ملاقات کرتے، کبھی پرتعیش کھانوں پر، کبھی ڈِم سُم ڈش، پیزا یا کلے پوٹ رائس پر گپ شپ کرتے۔ جیل میں جمی لائی کو اچار والے ادرک کے ساتھ چاول کھانا پسند تھا، جس پر ان کے دوست حیران رہ گئے۔
لیکن کسی نے یہ نہیں سوچا تھا کہ ان کی ملاقات ایک ہائی سکیورٹی جیل میں ہوگی، مظاہروں پر کریک ڈاؤن ہوگا، دوست اور ساتھی کارکن قید ہوں گے، اور ہانگ کانگ اپنی پرانی رونق کے باوجود بدل چکا ہوگا۔ وہ شخص جسے ’فیٹی لائی‘ کہا جاتا تھا، اب نمایاں طور پر دبلا ہو چکا تھا۔
جمی لائی، جو ستر کی دہائی میں ہیں، وونگ اور چان سے تقریباً 40 برس بڑے ہیں، لیکن ان سب نے ایک مختلف ہانگ کانگ کا خواب دیکھا تھا۔ جمی لائی کا ان مظاہروں میں ایک کلیدی کردار تھا۔ انھوں نے اپنی سب سے بڑی طاقت، یعنی ایپل ڈیلی اخبار، کو استعمال کرتے ہوئے شہر کو ایک آزاد جمہوریت بنانے کی کوشش کی تھی۔
تاہم یہ سب 2020 میں بیجنگ کی جانب سے نافذ کیے گئے متنازع قومی سلامتی کے قانون کے تحت خطرناک ثابت ہوا۔
جمی لائی ہمیشہ کہتے تھے کہ وہ ہانگ کانگ کے مقروض ہیں۔ برطانوی شہریت کے باوجود وہ شہر چھوڑنے پر تیار نہ ہوئے۔ انھوں نے گرفتاری سے چند گھنٹے پہلے بی بی سی کو بتایا کہ ’مجھے جو کچھ ملا ہے، اسی جگہ کی وجہ سے ملا ہے۔ یہ میری نجات ہے۔‘
ہانگ کانگ کی ہائی کورٹ نے گذشتہ دسمبر اپنے فیصلے میں کہا تھا کہ جمی لائی ’چینی کمیونسٹ پارٹی سے شدید نفرت رکھتے ہیں‘ اور ’اس جنون میں مبتلا تھے کہ پارٹی کی اقدار کو مغربی دنیا کی اقدار میں بدلا جائے‘۔
عدالت کے مطابق جمی لائی کو امید تھی کہ پارٹی کو اقتدار سے ہٹا دیا جائے گا یا کم از کم اس کے رہنما شی جن پنگ کو معزول کر دیا جائے گا۔
End of سب سے زیادہ پڑھی جانے والی
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
جمی لائی کو اب ان تمام الزامات میں قصوروار پایا گیا۔ ان پر لگا سب سے سنگین الزام، غیر ملکی طاقتوں کے ساتھ ملی بھگت کرنے کا ہے جس کی زیادہ سے زیادہ سزا عمر قید ہے۔
9 فروری کو، عدالت نے انھیں 30 منٹ سے بھی کم وقت کی سماعت میں 20 سال کے لیے جیل بھیج دیا۔ یہ نیشنل سکیورٹی قانون کے تحت دی جانے والی اب تک کی سب سے سخت سزا ہے - انسانی حقوق کے گروپوں کے مطابق، جمی لائی کی عمر کو پیش نظر رکھتے ہوئے یہ عملی طور پر ’سزائے موت‘ ہے۔
’غیر ملکی قوتوں سے ملی بھگت‘ کے الزام پر جمی لائی نے عدالت میں صاف انکار کیا تھا اور کہا کہ وہ صرف ان اقدار کی وکالت کرتے رہے ہیں جو ہانگ کانگ کی ہیں یعنی قانون کی حکمرانی، آزادی، جمہوریت کی جستجو، اظہارِ رائے کی آزادی، مذہبی آزادی اور اجتماع کی آزادی۔
فیصلے کا خیرمقدم کرتے ہوئے ہانگ کانگ کے چیف ایگزیکٹو جان لی نے کہا کہ جمی لائی نے اپنے اخبار کے ذریعے ’سماجی تنازعات کو خوب ہوا دی‘ اور ’تشدد کی ترویج کی‘۔ ان کے مطابق قانون کسی کو یہ اجازت نہیں دیتا کہ وہ انسانی حقوق، جمہوریت یا آزادی کے نام پر ملک کو نقصان پہنچائے۔
سنہ 2022 میں جب رافیل وونگ اور فیگو چان جیل سے واپس جانے لگے تو جمی لائی نے ان سے کہا وہ ان کے ساتھ مل کر عبادت کریں، جس پر رافیل وونگ حیران رہ گئے۔
حکام کے مطابق جمی لائی نے خود تنہائی میں رہنے کا انتخاب کیا تھا اور اسی دوران ان کا کیتھولک ایمان مزید مضبوط ہو گیا۔ وہ روزانہ چھ گھنٹے عبادت کرتے اور مسیح کی تصاویر بناتے، جنھیں ڈاک کے ذریعے اپنے دوستوں کو بھیجتے۔
رافیل وونگ نے کہا کہ ’اگرچہ وہ تکلیف میں تھے، لیکن نہ شکایت کرتے تھے نہ خوفزدہ ہوتے تھے۔ وہ پرسکون تھے۔‘
جمی لائی اپنی زندگی کا بیشتر حصے سکون کی تلاش میں سرگرداں رہے مگر وہ انھیں کبھی ہاتھ نہ آ سکا۔ وہ بارہ برس کی عمر میں چین سے فرار ہوئے، فیکٹریوں میں سخت محنت کرتے ہوئے آگے بڑھے، وہ ہانگ کانگ کے مشہور ارب پتی بنے، اور پھر ان کی میڈیا سلطنت نے بیجنگ کو للکارا مگر زندگی کے ان تمام مراحل میں دولت کے باوجود انھیں آرام نہ مل سکا۔
جمی لائی کے لیے ہانگ کانگ وہ سب کچھ تھا جو چین نہیں تھا، سرمایہ دارانہ نظام میں پیوست، مواقع اور دولت سے بھرپور، اور آزاد۔ جب وہ 1959 میں یہاں پہنچے تو یہ شہر تب بھی برطانوی نوآبادی تھا۔ وہیں انھیں کامیابی ملی اور پھر ایک آواز بھی۔
سنہ 1995 میں ایپل ڈیلی کے آغاز کے ساتھ ہی یہ اخبار سب سے زیادہ فروخت ہونے والے اخبارات کی فہرست میں شامل ہو گیا۔ یہ اخبار یو ایس اے ٹوڈے کے ماڈل پر بنایا گیا تھا، جس نے اخباری ڈیزائن اور لے آؤٹ میں انقلابی تبدیلیاں کیں اور مارکیٹ میں سخت مقابلے کو جنم دیا۔
اس اخبار میں ہر طرح کا مواد شامل تھا، ’ایڈلٹ سیکشن‘ میں جسم فروشی کے رہنما مضامین سے لے کر تحقیقی رپورٹس تک، اور ماہرینِ معاشیات و ناول نگاروں کے کالم تک۔ ہانگ کانگ کی چینی یونیورسٹی کے پروفیسر فرانسس لی کے مطابق یہ ایک ’بوفے‘ تھا جو ہر طرح کے قارئین کو ہدف بناتا تھا۔
سابق ایڈیٹرز اور ملازمین نے بتایا کہ جمی لائی ہمیشہ حوصلہ افزائی کرتے تھے کہ ’اگر آپ کچھ کرنے کی ہمت رکھتے، تو وہ بھی روکتے نہیں تھے۔‘ لیکن ان کا مزاج سخت تھا، اور بعض اوقات وہ سخت زبان استعمال کرتے تھے۔
انھیں غیر روایتی اور ایک وسیع النظر شخصیت قرار دیا جاتا ہے، جو تجربات سے نہیں گھبراتے تھے۔ ان کے ساتھ کام کرنے والے ایک ایڈیٹر کے مطابق ’آئی فون کے آنے سے پہلے ہی وہ کہتے تھے کہ موبائل فون مستقبل ہیں۔ وہ خیالات سے بھرے ہوئے تھے، جیسے روز ہمیں ایک نئی ویب سائٹ بنانے کو کہتے ہوں۔‘
یہی انداز ان کے کپڑوں کے برانڈ میں بھی تھا۔ حریف کمپنی کے سابق ڈائریکٹر ہربرٹ چو کے مطابق ’وہ صنعت کو بدلنے سے نہیں ڈرتے تھے، اور دشمن بنانے سے بھی نہیں۔ یہی ان کی کامیابی اور ناکامی دونوں کا سبب بنا۔ اگر ایسا نہ ہوتا تو ایپل ڈیلی وجود میں نہ آتا، اور شاید وہ آج اس حال میں نہ ہوتے۔‘
ایپل ڈیلی کے ایک ابتدائی ٹی وی اشتہار میں 48 سالہ جمی لائی کو دکھایا گیا تھا، جو ممنوعہ پھل کاٹتے ہیں جبکہ درجنوں تیر ان کی طرف بڑھتے ہیں۔ یہ منظر بعد میں ان کی زندگی کی حقیقت بن گیا۔
،تصویر کا ذریعہJimmylai.substack.com
جمی لائی کو بچپن میں پہلی بار چاکلیٹ کا ذائقہ ہانگ کانگ کی طرف کھینچ لایا۔ چین کے ایک ریلوے سٹیشن پر انھوں نے ایک مسافر کا سامان اٹھایا، جس نے انھیں انعام کے طور پر ایک چاکلیٹ دی۔ جمی لائی نے جیسے ہی ایک ٹکڑا چکھا تو حیرت سے پوچھا کہ وہ کہاں سے ہیں۔ جواب ملا، ہانگ کانگ۔ جمی لائی نے کہا کہ ’ہانگ کانگ ضرور جنت ہوگی، کیونکہ میں نے کبھی ایسا ذائقہ نہیں چکھا تھا۔‘ یہ واقعہ انھوں نے سنہ 2007 کی ایک دستاویزی فلم دی کال آف دی انٹرپرینیور میں بیان کیا۔
ماؤ زے تنگ کے دور میں چین مسلسل سخت مہمات کی زد میں رہا، کبھی صنعتکاری کے نام پر، کبھی سرمایہ دار طبقے کے خلاف۔ جمی لائی کا خاندان، جو کاروبار سے وابستہ تھا، بلیک لسٹ کر دیا گیا۔ ان کے والد ہانگ کانگ فرار ہو گئے جبکہ والدہ کو مزدور کیمپ منتقل کر دیا گیا۔
اپنی یادداشتوں میں جمی لائی نے لکھا کہ کس طرح وہ اور ان کی بہنیں بار بار گھروں سے نکالی جاتیں تاکہ اپنی والدہ کو عوامی ہجوم کے سامنے ذلیل ہوتے دیکھیں، جب انھیں گھٹنوں کے بل بٹھا کر دھکے دیے جاتے اور طعنوں کا نشانہ بنایا جاتا۔ جمی لائی نے پہلی بار کے تجربے کو ’خوفناک‘ قرار دیا۔ انھوں نے کہا کہ ’میری آنکھوں سے آنسو بہہ کر قمیص کو بھگو گئے۔ میں ہلنے کی ہمت نہ کر سکا۔ میرا جسم ذلت سے جل رہا تھا۔‘
ان کی دادی ہر کہانی کا اختتام ایک ہی نصیحت پر کرتیں: ’تمھیں کاروباری بننا ہے، چاہے صرف مصالحہ دار مونگ پھلی ہی بیچو۔‘
یوں بارہ برس کی عمر میں جمی لائی نے ہانگ کانگ کا رخ کیا اور ان ان لاکھوں افراد میں شامل ہو گئے جو ماؤ کے سخت دور سے بچنے کے لیے چین چھوڑ گئے تھے۔ وہ ایک ماہی گیر کشتی کے نچلے حصے میں تقریباً 80 مسافروں کے ساتھ یہاں پہنچے۔ ہانگ کانگ پہنچتے ہی انھیں ایک دستانے بنانے والی فیکٹری میں ملازمت مل گئی۔
طویل کام کے اوقات کے باوجود وہ اسے ’بہت خوشگوار وقت‘ قرار دیتے ہیں کیونکہ انھیں یقین تھا کہ ان کے سفر کا آغاز یہی تھا۔ اسی دوران ایک ساتھی نے انھیں انگریزی سکھائی، اور برسوں بعد وہ عدالت میں روانی سے انگریزی میں گواہی دینے لگے۔
20 برس کی عمر تک وہ ایک ٹیکسٹائل فیکٹری کے منیجر بن گئے۔ سٹاک مارکیٹ میں سرمایہ کاری سے منافع کمایا اور پھر اپنی کمپنی کومیٹکس نِٹرز قائم کی۔ اس وقت وہ 27 برس کے تھے۔
کاروبار کے سلسلے میں جمی لائی اکثر نیویارک جاتے تھے۔ انھی دوروں میں ایک بار انھیں نوبیل انعام یافتہ ماہرِ معاشیات فریڈرک ہائیک کی ایک کتاب ’دی روڈ ٹو سفدم‘ پڑھنے کو ملی جس نے ان کی سوچ کا زاویہ بدلا۔
فریڈرک ہائیک آزاد منڈی کے بڑے حامی تھے۔ جمی لائی نے اس کتاب سے یہ نتیجہ اخذ کیا کہ ’لوگوں کا فطری ردِعمل اور معلومات کا تبادلہ دنیا کی بہترین چیزیں سامنے لاتا ہے‘ اور یہی ہانگ کانگ کی اصل طاقت تھی۔
اس کتاب نے ان میں مطالعے کا شوق پیدا کیا۔ وہ ایک ہی کتاب بار بار پڑھتے اور پسندیدہ مصنفین کی ہر کتاب حاصل کرتے۔ سنہ 2009 کے ایک انٹرویو میں انھوں نے کہا کہ ’میں چاہتا ہوں کہ مصنف کے خیالات کو اپنے باغ میں بدل دوں۔ میں باغ خریدنا چاہتا ہوں، کٹے ہوئے پھول نہیں۔‘
دس برس تک مینوفیکچرنگ میں کام کرنے کے بعد وہ ’بوریت‘ کا شکار ہو گئے اور سنہ 1981 میں کپڑوں کا برانڈ جیورڈانو قائم کیا، جو فاسٹ فیشن کی دنیا میں بڑا نام بن کر اُبھرا۔ یہ اتنا کامیاب ہوا کہ جاپانی برانڈ یونیکلو کے بانی تداشی یانائی نے اپنی دکانیں کھولنے کے وقت جمی لائی سے مشورہ لیا۔
جمی لائی نے چین میں بھی سٹورز کھولے، جو ملک اب ماؤ کی موت کے بعد آزاد معیشت کی طرف سفر کر رہا تھا۔ وہ پرجوش تھے اور کہتے تھے کہ ’چین مغرب کی طرح بدلنے والا ہے۔‘ لیکن 1989 میں بیجنگ نے تیانانمن سکوائر میں جمہوریت نواز مظاہروں کو کچل دیا۔ یہ جمی لائی اور ہانگ کانگ کے لیے ایک تلخ حقیقت تھی، خاص طور پر اس وقت جب شہر 1997 میں چین کے حوالے ہونے والا تھا۔
جیورڈانو نے اس وقت ٹی شرٹس پر تیانانمن کے رہنماؤں کی تصاویر اور بیجنگ مخالف نعرے چھاپے، اور ہانگ کانگ بھر میں جمہوریت نواز بینرز لگائے۔ ایک ملین افراد نے بیجنگ کے طلبہ مظاہرین کے ساتھ یکجہتی میں مارچ کیا۔ سنہ 2020 تک ہانگ کانگ میں اس واقعے کی سب سے بڑی یادگاری شمع بردار تقریب کا انعقاد ہوتا رہا۔
بعد میں جمی لائی نے کہا کہ انھیں چین کے بارے میں کبھی کوئی خاص احساس نہیں تھا، لیکن تیانانمن کے بعد ’اچانک ایسا لگا جیسے اندھیرے میں میری ماں مجھے پکار رہی ہو۔‘
اگلے ہی برس جمی لائی نے نیکسٹ نامی میگزین کا آغاز کیا اور سنہ 1994 میں چین کے رہنما لی پینگ کو ایک کھلا خط لکھا، جنھیں ’بیجنگ کا قصاب‘ کہا جاتا تھا اور جو تیانانمن قتلِ عام میں مرکزی کردار تھے۔ اس خط میں جمی لائی نے انھیں ’زیرو عقل رکھنے والے کچھوے کی اولاد‘ قرار دیا۔
بیجنگ شدید برہم ہوا۔ 1994 سے 1996 کے درمیان جمی لائی کے برانڈ جیورڈانو کا بیجنگ میں مرکزی سٹور اور شنگھائی میں 11 فرنچائزز بند کر دیے گئے۔ اس کے بعد جمی لائی نے اپنے حصص فروخت کر دیے اور بطور چیئرمین استعفیٰ دے دیا۔
سنہ 2007 کی ایک دستاویزی فلم میں انھوں نے کہا کہ ’اگر میں صرف پیسہ کماتا رہوں تو اس کا کوئی مطلب نہیں۔ لیکن اگر میں میڈیا کے شعبے میں آتا ہوں تو معلومات فراہم کرتا ہوں، اور معلومات ہی انتخاب ہے، اور انتخاب ہی آزادی ہے۔‘
اس کے بعد وہ ہانگ کانگ کی جمہوریت نواز تحریک میں ’انتہائی سرگرم‘ ہو گئے۔ ڈیموکریٹک پارٹی کے سابق رکن اسمبلی لی وِنگ ٹاٹ کے مطابق وہ رہنماؤں سے ملاقات کر کے حکمتِ عملی پر بات کرتے تھے۔
جمی لائی کمیونسٹ پارٹی کے کھلے ناقد بن گئے۔ سنہ 1994 میں انھوں نے لکھا کہ ’میں کمیونسٹ پارٹی کی مکمل مخالفت کرتا ہوں کیونکہ مجھے ہر وہ چیز ناپسند ہے جو ذاتی آزادی کو روکے۔‘ اسی دوران انھوں نے سنہ 1997 میں برطانیہ سے چین کو ہانگ کانگ کی منتقلی پر بھی خدشات ظاہر کیے۔
انھوں نے لکھا کہ ’ایک صدی سے زیادہ نوآبادیاتی حکمرانی کے بعد ہانگ کانگ کے لوگ فخر محسوس کرتے ہیں کہ وہ مادرِ وطن کی آغوش میں واپس جا رہے ہیں۔ لیکن کیا ہمیں مادرِ وطن سے محبت کرنی چاہیے اگر اس میں آزادی نہ ہو؟‘
تاہم منتقلی کے وقت چین کے اس وقت کے صدر جیانگ زمین نے وعدہ کیا کہ ہانگ کانگ کے لوگ خود شہر پر حکومت کریں گے اور اگلے 50 برس تک اسے اعلیٰ درجے کی خودمختاری حاصل رہے گی۔
سنہ 2014 میں ہانگ کانگ میں شروع ہونے والی امبریلا موومنٹ، جو بیجنگ کی جانب سے مکمل آزاد انتخابات کی اجازت نہ دینے پر ابھری، جمی لائی کی زندگی کا ایک اور اہم موڑ ثابت ہوئی۔ مظاہرین نے شہر کے بڑے تجارتی علاقوں پر 79 دن تک قبضہ کیے رکھا۔
جمی لائی روزانہ صبح نو بجے سے شام پانچ بجے تک وہاں موجود رہتے، حتیٰ کہ ایک شخص نے ان پر جانوروں کے آنتیں پھینکیں تب بھی وہ ڈٹے رہے۔ سابق رکن اسمبلی لی نے ایک واقعہ سنایا کہ ’جب پولیس نے آنسو گیس چلانا شروع کی، میں فیٹی (جمی لائی) کے ساتھ تھا۔‘
یہ تحریک اس وقت ختم ہوئی جب عدالت نے احتجاجی مقامات کو خالی کرنے کا حکم دیا، لیکن حکومت اپنی پالیسی پر قائم رہی۔ پانچ برس بعد سنہ 2019 میں ہانگ کانگ ایک بار پھر بھڑک اٹھا۔ اس بار وجہ وہ متنازع منصوبہ تھا جس کے تحت ملزمان کو چین کے حوالے کیا جا سکتا تھا۔
پراُمن مارچ جلد ہی پرتشدد مظاہروں میں بدل گئے اور شہر چھ ماہ تک میدانِ جنگ بنا رہا۔ سیاہ لباس میں مظاہرین نے اینٹیں اور پٹرول بم پھینکے، پارلیمان پر دھاوا بولا اور آگ لگائی، جبکہ پولیس نے آنسو گیس، ربڑ کی گولیاں، واٹر کینن اور براہِ راست فائرنگ کی۔
ان مظاہروں میں جمی لائی سب سے آگے تھے۔ انھیں چار غیر قانونی اجتماعات میں شرکت پر 20 ماہ کی سزا سنائی گئی۔ ایک مظاہر نے بی بی سی کو بتایا کہ وہ جمی لائی کو دیکھ کر حیران ہوئے۔ ان کے مطابق ’میرے لیے وہ ایک مصروف بزنس مین ہیں، لیکن وہ وہاں موجود تھے۔‘
ایپل ڈیلی نے ہانگ کانگ میں مظاہروں کی بھرپور کوریج کی، جسے ناقدین حکومت مخالف تحریک کا پلیٹ فارم قرار دیتے ہیں۔ حکومتی مشیر رونی ٹونگ کے مطابق جمی لائی مظاہروں میں ’اہم کردار‘ ادا کر رہے تھے کیونکہ ایپل ڈیلی نے ’مکمل طور پر غلط‘ نعرہ، چین کو ملزمان کی حوالگی کے خلاف، شائع کیا، جو ان لوگوں کے لیے پرکشش ثابت ہوا جو ہانگ کانگ میں انتشار چاہتے تھے۔
یہ سوال کہ ایپل ڈیلی نے بغاوت میں کردار ادا کیا یا نہیں، اور اس کے مؤقف پر جمی لائی کا کتنا کنٹرول تھا، ان کے 156 روزہ قومی سلامتی کے مقدمے کا مرکزی نکتہ رہا۔ سابق چیف ایگزیکٹو چیونگ کم ہنگ، جو بعد میں وعدہ معاف گواہ بنے، کے مطابق جمی لائی نے ادارتی ٹیم کو ہدایت دی کہ ’لوگوں کو سڑکوں پر آنے کی ترغیب دیں‘۔ قومی سلامتی قانون کے نفاذ کے بعد اخبار پر دو بار چھاپے مارے گئے اور بالآخر سنہ 2021 میں اسے بند کر دیا گیا۔
مظاہروں کے دوران جمی لائی امریکہ گئے جہاں انھوں نے اس وقت کے نائب صدر مائیک پینس سے ہانگ کانگ کی صورتحال پر بات کی۔ قومی سلامتی قانون کے نفاذ سے ایک ماہ قبل انھوں نے ایک متنازع مہم شروع کی، جس میں ایپل ڈیلی کے قارئین کو کہا گیا کہ وہ اس وقت کے امریکی صدر ڈونلڈ ٹرمپ کو خطوط لکھ کر ’ہانگ کانگ کو بچائیں‘۔
عدالت نے قرار دیا کہ یہ سب کچھ کسی غیر ملکی حکومت کو ہانگ کانگ کے داخلی معاملات میں مداخلت کی عوامی اپیل کے مترادف تھا۔ رونی ٹونگ نے کہا کہ ’کوئی بھی سمجھدار شخص یہ نہیں سوچ سکتا کہ کم از کم بنا بیجنگ کی خاموش حمایت حاصل کے ہانگ کانگ کسی سیاسی اصلاحات سے گزر سکتا ہے۔‘ ان کے مطابق سنہ 2014 اور سنہ 2019 کے مظاہرے ’مکمل طور پر غیرمنطقی‘ تھے۔
بیجنگ کا کہنا ہے کہ قومی سلامتی قانون اور ’صرف محبِ وطن‘ پارلیمان کی بدولت ہانگ کانگ اب ’افراتفری سے حکمرانی‘ اور پھر ’زیادہ خوشحالی‘ کی طرف بڑھ چکا ہے۔ لیکن ناقدین، جن میں وہ لاکھوں ہانگ کانگرز بھی شامل ہیں جو شہر چھوڑ چکے ہیں، کہتے ہیں کہ اختلافِ رائے کو دبایا گیا ہے اور شہری آزادیوں کو سختی سے محدود کر دیا گیا ہے۔
سابق رکن اسمبلی لی بھی انھی میں شامل ہیں۔ وہ کہتے ہیں کہ ’جب میں پہلی بار برطانیہ آیا تو مجھے ڈراؤنے خواب آتے تھے۔ مجھے احساس ندامت تھا۔ ہم دوسرے ملکوں میں آزاد زندگی گزار سکتے ہیں، لیکن ہمارے اچھے دوست جیل میں ہیں۔‘
جمی لائی کے اہلِ خانہ برسوں سے ان کی رہائی کا مطالبہ کر رہے ہیں، خاص طور پر ان کی صحت کے حوالے سے کیونکہ وہ ذیابیطس کے مریض ہیں۔ لیکن اب تک یہ مطالبات تسلیم نہیں کیے گئے ہیں۔ حکومت اور جمی لائی کی قانونی ٹیم کا کہنا ہے کہ ان کی طبی ضروریات پوری کی جا رہی ہیں۔
جمی لائی کی بہو کارمین سانگ، جو اپنے خاندان کے ساتھ ہانگ کانگ میں رہتی ہیں کا کہنا ہے کہ ان کے بچے دادا کو یاد کرتے ہیں اور وہ بڑے خاندانی کھانے بھی جن کا وہ اکثر اہتمام کرتے تھے۔ ان کی اونچی آواز کبھی بیٹی کو ڈرا دیتی تھی، لیکن ’انہیں دادا کے گھر جانا بہت پسند تھا۔۔ وہ سمجھتے ہیں کہ وہ ایک مزاحیہ شخصیت ہیں۔‘
کارمین سانگ کو یقین نہیں کہ آج کا ہانگ کانگ جمی لائی کے لیے کوئی جگہ رکھتا ہے۔ ان کے الفاظ میں ’اگر آنکھ میں ذرے بھر گرد آ جائے تو آپ اسے نکال دیتے ہیں، ہے نا؟‘

[122]
جوں جوں کرکٹ کا دورانیہ پھیلتا جاتا ہے، بلے بازوں کا کردار بڑھتا جاتا ہے مگر جیسے ہی دورانیہ سمٹنے لگتا ہے، بولرز کا کردار نمایاں ہونے لگتا ہے۔ آج کل ٹی ٹوئنٹی کرکٹ صرف چھکوں چوکوں ہی کے بل پر جیت کی ضمانت نہیں دیتی بلکہ 20 اوورز میں زیادہ وکٹیں حاصل کر جانے والی ٹیمیں عموماً مقابلے کی درست سمت کھڑی نظر آتی ہیں۔
نیدرلینڈز کے خلاف اگرچہ فہیم اشرف کی انفرادی کارکردگی ہی بالآخر پاکستان کو بچا گئی مگر ان سے پہلے یہ پاکستان کی بولنگ کاوش تھی کہ ڈچ اننگز کو قدرے کمتر مجموعے تک محدود کرنے میں کامیاب رہی۔ پاکستان کی اس بولنگ کاوش کے مرکزی کردار سلمان مرزا تھے۔
مگر امریکہ کے خلاف پاکستانی تھنک ٹینک نے اپنے اسی مرکزی کردار کو الیون میں شامل نہیں کیا۔ اپنی تمام تر تکنیکی درستی کے باوجود یہ بہرحال ایک پیچیدہ فیصلہ تھا۔ پاکستان کے ڈریسنگ روم کلچر میں ایسا فیصلہ ایک مثبت رجحان معلوم پڑتا ہے جہاں ماضی میں ٹیم مینیجمنٹ عموماً کھیل کی باریکیوں سے زیادہ میڈیائی و سوشل میڈیائی رجحانات پر دھیان دیتی آئی ہے۔
سنہالیز سپورٹس کلب کولمبو کی پچ پیس کے لیے زیادہ موزوں نہیں تھی، سو ہیڈ کوچ مائیک ہیسن اور کپتان سلمان آغا نے عثمان طارق کی ’حیرت‘ کو سلمان مرزا کی مہارت پر ترجیح دینے کا فیصلہ کیا۔
ٹی ٹوئنٹی فرنچائز کرکٹ میں جیت کی دوڑ نے بہت سے نئے رجحانات کو جنم دیا ہے۔ ڈیٹا ان میں سے اہم ترین مگر مبہم ترین رجحان ہے۔  ٹی ٹوئنٹی ورلڈ کپ 2016 کے فائنل میچ کا آخری اوور اگر یاد کیجئے تو ڈیٹا وہاں کارلوس براتھویٹ کی بجائے بین سٹوکس کے حق میں تھا مگر کرکٹ کی طبیعت ڈیٹا کی پروا کیے بغیر اپنا جادو دکھا گئی۔
ڈیٹا کا تمغہ کسی ٹیم کے سینے پر تبھی جچ سکتا ہے اگر اس ڈیٹا کا سیاق و سباق بھی ساتھ ملحوظِ نظر ہو۔ سیاق و سباق کے بغیر ڈیٹا کی تاثیر کسی عطائی کے نسخے سے بڑھ کر نہیں جو فائدہ تو شاید ہی دے مگر نقصان یقینی رہتا ہے۔ پاکستان کی خوش قسمتی ہے کہ اس کے تھنک ٹینک کا سربراہ ڈیٹا کو سیاق و سباق کے تحت پرکھنے کی صلاحیت رکھتا ہے۔
عثمان طارق کا خاصہ ہے کہ گیند پھینکنے سے پہلے ہی وہ بلے باز کو امتحان میں ڈال دیتے ہیں جب کریز کے بالکل باہر سے رن اپ لیتے ہوئے وہ اس کی نظروں کا ارتکاز توڑتے ہیں۔ جب بلے باز کی نظریں ان کا تعاقب کرتے ہوئے بالآخر امپائر کے بائیں کندھے کی سمت ٹھہرتی ہیں تو اچانک بولر بھی ٹھہر سا جاتا ہے۔ یہ ٹھہرا ہوا لمحہ بلے باز کی جان پر کسی عذاب سے کم نہیں ہوتا۔
2007 کے اوّلین ٹی ٹوئنٹی ورلڈ کپ میں جب سہیل تنویر نے اپنے منفرد بولنگ ایکشن سے جے سوریا کو کلین بولڈ کر دیا تو پویلین لوٹتے ہوئے سری لنکن لیجنڈ خود کو کوستے جا رہے تھے کہ آخر کیسے صرف ایک عجوبے بولنگ ایکشن نے انھیں الجھا کر ایک اوسط سی گیند کو ان کی وکٹ کا حق دار بنا دیا۔
End of سب سے زیادہ پڑھی جانے والی
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
عثمان طارق مگر سپن کی ورائٹی کا بھی پورا ایک پٹارا لیے پھرتے ہیں۔ کبھی گگلی ہی دو الگ الگ زاویوں سے پھینک کر بلے باز کو چکرا دیتے ہیں تو کبھی وہ سیم کو ایسے زاویے سے حرکت دیتے ہیں کہ گیند بلے باز کے عین سامنے آ کر پچ میں ہی رک سی جاتی ہے اور بلے تک پہنچنے سے پہلے اپنی ساری رفتار کھو بیٹھتی ہے۔
پاکستانی بلے بازوں نے بھی انڈیا کے خلاف اہم ترین میچ سے پہلے اپنے دامن کے دھبے دھو لیے کہ بابر اعظم اپنے لیے طے کردہ کردار کے مطابق اننگز کو بڑھاتے نظر آئے جبکہ صاحبزادہ فرحان کی بے خوفی نے پاور پلے کے بعد بھی سکور بورڈ کو متحرک رکھا۔
ٹورنامںٹ کے پہلے دو دنوں میں تین سنسنی خیز مقابلے دیکھنے کو ملے جہاں نیدرلینڈز نے پاکستان کے اوسان خطا کیے تو وہیں امریکہ نے بھی انڈیا کو کچھ گڑبڑا سا دیا۔ اگلی شام جب نیپال نے بھی انگلینڈ کو لگ بھگ میچ سے باہر دھکیل ہی ڈالا تو امید اٹھی کہ جلد  ہی کوئی بڑا اپ سیٹ ہو کر ہی رہے گا۔
امریکی الیون بھی اسی امید سے میدان میں اتری تھی کہ شاید دو برس پہلے ڈیلس میں رقم کی گئی تاریخ کولمبو میں بھی خود کو دہرائے گی۔ مگر کولمبو کی کنڈیشنز ڈیلس کے بالکل برعکس نکلیں اور انجریز کے شکار بولنگ اٹیک کو بھی سابق پاکستانی ٹیسٹ کرکٹر احسان عادل کی شمولیت زیادہ راس نہ آئی۔
پاکستان کے لیے یہ جیت نیٹ رن ریٹ میں بھی قدرے بہتری لائی ہے جو ٹورنامنٹ فارمیٹ کے تناظر میں نہایت اہم ثابت ہو سکتی ہے۔ چار روز پہلے اسی گراؤنڈ میں پاکستان نے ایک جیت پائی تھی جو پوائنٹس تو دے گئی مگر بہت خوشگوار نہیں تھی۔ منگل کی شام پاکستان نے کولمبو میں جو جیت پائی، وہ نہ صرف تسلی بخش تھی بلکہ امید افزا بھی تھی۔
کولمبو میں کھیلے جانے والے میچ میں امریکہ نے پاکستان کے خلاف ٹاس جیت کر فیلڈنگ کا فیصلہ کیا تھا۔
پاکستان نے پہلے کھیلتے ہوئے 20  اوورز میں نو وکٹوں کے نقصان پر 190 رنز بنائے۔ صاحبزادہ فرحان نے 73 رنز کی اننگز کھیلی اور مین آف دی میچ قرار پائے۔
امریکہ کے خلاف میچ کے لیے پاکستانی ٹیم میں ایک تبدیلی کی گئی اور سلمان مرزا کی جگہ عثمان طارق کو ٹیم میں شامل کیا گیا تھا جنھوں نے اس میچ میں سب سے زیادہ تین وکٹیں حاصل کیں۔
یاد رہے پاکستان نے اپنے پہلے میچ میں نیدرلینڈز کو تین وکٹوں سے شکست دی تھی جبکہ امریکہ کو انڈیا کے ہاتھوں شکست کا سامنا کرنا پڑا تھا۔
امریکہ کے خلاف پاکستان کا آغاز اچھا رہا تھا اور صائم ایوب اور صاحبزادہ فرحان کے درمیان 54 رنز کی اوپننگ شراکت داری قائم ہوئی تاہم اس موقع پر صائم ایوب 19 رنز بنا کر آؤٹ ہو گئے۔
اس کے بعد کپتان سلمان علی آغا کریز پر آئِے مگر وہ بھی ایک رن بنا کر واپس چلے گئے۔ اس موقع پر فرحان اور بابر اعظم نے اننگز کو سنبھالا اور ایک اچھی شراکت قائم کی۔
صاحبزادہ فرحان نے 41 گیندوں پر 73 رنز جبکہ بابر اعظم نے 32 گیندوں پر 46 رنز کی اننگز کھیلی۔
بعد میں آنے والے بلے بازوں میں سے شاداب خان نے 12 گیندوں پر 30 رنز بنا کر سکور 190 تک پہنچانے میں اہم کردار ادا کیا۔
امریکی بالر شیڈلی وین شالک ویک نے سب سے زیادہ چار وکٹیں حاصل کیں۔
جواب میں امریکہ کی جانب سے شبھم رانجانے ٹاپ سکورر رہے۔ انھوں نے 30 بالوں پر 51 رنز بنائے۔ اس کے علاوہ شایان جہانگیر 34 بالوں پر 49 رنز بنا کر نمایاں رہے۔
پاکستان کی جانب سے اپنا پہلا ٹی 20 کھیلنے والے عثمان طارق نے چار اوورز میں 27 رنز دے کر  تین وکٹیں حاصل کیں۔ اس کے علاوہ شاداب نے دو، محمد نواز، ابرار اور شاہین نے ایک ایک وکٹ حاصل کی۔
یاد رہے سنہ 2024 کے ٹی ٹوئنٹی ورلڈ کپ میں امریکہ نے پاکستان کو شکست دی تھی۔
پاکستان کی جیت کے بعد کئی صارفین اسی جانب اشارہ کرتے ہوئے یہ کہتے نظر آئے کہ شکر کریں اس مرتبہ کوئی اپ سیٹ نہیں ہوا۔
کئی صارفین کا یہ بھی ماننا ہے کہ پاکستان نے آج پچھلی ہار کا بدلہ لے لیا ہے۔
سوشل میڈیا پر صاحبزادہ فرحان اور بابر کی شراکت داری کا کافی چرچا ہے۔
صاحبزادہ فرحان نے محض 27 گیندوں پر اپنی ٹی ٹوئنٹی انٹرنیشنل کریئر کی نویں نصف سنچری مکمل کی۔
امیر حیات نامی صارف نے ایکس پر لکھا کہ ’صاحبزادہ فرحان کی یہ بہت شاندار اننگز ہے۔۔۔ انھوں نے 41 گیندوں پر 73 رنز بنائے۔ ان کے پانچ چھکے اس اننگز کی نمایاں جھلک رہے۔‘
کچھ صارفین کا ماننا ہے کہ اس وکٹ پر 200 رنز باآسانی بن جانے چاہیے تھے اور کچھ بابر اعظم کی بعد یکے بعد دیگے آؤٹ ہونے والوں کے متعلق شکوہ کرتے نظر آئے کہ ’بابر کے بعد لائن ہی لگ گئی۔‘
سوشل میڈیا پر صارفین امریکی بالر  شیڈلی وین شالک ویک کی بالنگ کو سراہ رہے ہیں۔ ایک صارف نے لکھا کہ ’یہ امریکہ کے شیڈلی وین شالک ویک کے کیریئر کی بہترین کارکردگی ہے۔۔۔ میچ کے آخری لمحات میں پاکستان کی وکٹیں یکے بعد دیگرے گر گئیں۔‘

[123]
،تصویر کا ذریعہAnadolu via Getty Images
لاہور کی گلیوں کو دیکھنے سے ہی آپ کو پتا لگ جائے گا کہ بسنت لوٹ آئی ہے۔ کوئی بجلی کی تاروں سے پتنگ نکال رہا ہے، کہیں دور ڈھول کی تھاپ سنائی دے رہی ہے، اور جب آپ اندرون شہر کی تنگ گلیوں میں سر اٹھا کر دیکھتے ہیں تو آسمان پر رنگین دکھائی دیتا ہے۔ یہ جشن فضاؤں میں منایا جا رہا ہے۔
جیسے ہی سورج شہر کی فضاؤں میں نمودار ہوتا ہے، ہر چھت پر خاندان اور دوست دکھائی دیتے ہیں، ہنستے، شور مچاتے اور دیکھتے ہوئے کہ پتنگیں کس طرح آسمان میں دائیں بائیں جھولتی، چکر کاٹتی اور بلند پرواز کرتی ہیں۔
ابو بکر مجھے بتاتے ہیں کہ ’یہ واقعی مشکل ہے!‘۔
25 سالہ ٹیک انجینیئر کو یہ گُر ان کے کزن نے سکھایا ہے، جو ڈور کی ہلکی جنبش سے پتنگ کو اور بلند کرتے جا رہے ہیں۔
’ہم سب یہاں بہت پُرجوش ہیں، بزرگوں کو پتنگ اُڑانا آتا ہے، لیکن ہم جین زی والے نہیں جانتے۔‘
یہ تہوار تقریباً دو دہائیوں بعد لوٹا ہے۔ بہار کے آغاز کی علامت یہ جشن صدیوں پرانا ہے، لیکن 2007 میں اس پر پابندی لگا دی گئی تھی کیونکہ کئی برسوں تک تیز ڈور، گرنے اور ہوائی فائرنگ کے باعث زخمی اور ہلاکتیں ہوتی رہیں۔
اس کا مطلب ہے کہ یہ بہت سے لوگوں کے لیے یہ پہلا موقع ہے کہ وہ پتنگ اُڑا رہے ہیں، انھوں نے لاہور کے آسمان کو کبھی یوں نہیں دیکھا۔ جبکہ کچھ کئی برسوں بعد دوبارہ اپنی مہارت آزما رہے ہیں۔
48 سالہ کنول امین مجھے بتاتی ہیں کہ ’یہ میل جول ہے، یہ محبت ہے۔ پتنگ اُڑانا ٹھیک ہے، لیکن اصل چیز تعلق قائم کرنا ہے۔ وہ کہتی ہیں کہ ’مجھے یہ نظارا اور اچھی خوراک کھانا پسند ہے۔‘
End of سب سے زیادہ پڑھی جانے والی
،تصویر کا ذریعہBILAWAL ARBAB/EPA
،تصویر کا ذریعہBILAWAL ARBAB/EPA
کاشف صدیقی پیشے کے اعتبار سے فارماسسٹ ہیں، مگر وہ مانتے ہیں کہ ان کی پتنگ اڑانے کی مہارت کچھ کم ہو گئی ہے۔ وہ مجھے اپنی آخری بسنت کی تصویریں دکھاتے ہیں۔۔ اُس وقت کاشف کا بیٹا تین برس کا تھا۔ اب ان کا بیٹا اپنے بچوں کے ساتھ یہاں موجود ہے۔
وہ کہتے ہیں کہ ’یہ لاہور والوں کے لیے خاص (تہوار) ہے۔۔ یہ ہمارے خون میں دوڑتا ہے۔ یہ صرف پتنگ اور ڈور کی بات نہیں، یہ روایت ہے۔ میرے والد اور ان کے والد بھی یہ کرتے تھے۔‘
کاشف کی 60 برس کی خالہ مینا سکندر بسنت منانے میامی سے یہاں آئی ہیں۔ وہ یہ موقع کھونا نہیں چاہتی تھیں۔
وہ کہتی ہیں کہ ’مجھے اس تہوار سے بہت لگاؤ ہے۔ یہ سفر بالکل قابلِ قدر تھا!‘
،تصویر کا ذریعہBILAWAL ARBAB/EPA
پتنگ بازی محض خوبصورتی کا ہی کھیل نہیں، بلکہ یہ ایک مقابلہ بھی ہوتا ہے کہ کس طرح مخالف کی پتنگ کو آسمان سے کاٹ کر گرایا جائے۔
یہی وجہ ہے کہ ڈور کو اور زیادہ تیز اور مضبوط بنانے کی دوڑ شروع ہوئی۔۔ کچھ ڈوریں پسا ہوا شیشہ لگا کر تیار کی گئیں، کچھ دھات یا کیمیائی مواد سے بنائی جاتی تھیں جو ٹوٹتی نہیں تھیں۔
ہر بسنت میں اموات ہوتی رہیں، جن میں بچے بھی شامل تھے۔ یہ خاص طور پر موٹر سائیکل سواروں کے لیے خطرناک تھا، جو سڑک پر تنی ہوئی ڈور میں پھنس کر اپنی گردن کٹوا بیٹھتے۔
جشن کے دوران ہوائی فائرنگ اور چھتوں سے گرنے کے واقعات بھی زخمیوں اور ہلاکتوں کا باعث بنتے رہے۔
،تصویر کا ذریعہMurtaza Ali/NurPhoto via Getty Images
تہوار کو محفوظ بنانے کی کوشش میں اب اسے صرف تین دن تک محدود کر دیا گیا ہے۔
موٹر سائیکل سواروں کو لوہے کی سلاخیں دی گئی ہیں جو ہینڈل کے درمیان اوپر کی طرف نکلی ہوئی ہیں، تاکہ اگر وہ کسی ڈور میں پھنس جائیں تو وہ ان کی گردن کے گرد نہ لپٹ سکے۔ بڑی پتنگوں پر پابندی ہے کیونکہ ان کے لیے زیادہ مضبوط ڈور درکار ہوتی ہے اور حکام کے مطابق اس سے خطرہ بڑھ جاتا ہے۔
کچھ گلیوں پر جال لگائے گئے ہیں۔ پچھلے برسوں میں دھاتی ڈوریں بجلی کی تاروں پر گر جاتی تھیں، جس سے انھیں پکڑنے والوں کو جھٹکا لگتا اور تاریں شارٹ سرکٹ کر جاتی تھیں۔
تہوار کے باضابطہ آغاز سے قبل کسی کو پتنگ اُڑانے سے روکنے کے لیے، یکم فروری سے پہلے فروخت ہونے والی تمام پتنگیں ضبط کر لی گئیں، ساتھ ہی وہ ڈور بھی جو خطرناک سمجھی جاتی تھی۔
لاہور پولیس کے ڈپٹی انسپکٹر جنرل فیصل کامران نے ہمیں وہ پتنگیں اور ڈور دکھائی ہیں جنھیں ان کی ٹیم نے ضبط کیا۔ ان کے مطابق یہ تعداد ایک لاکھ سے زائد پتنگوں اور 2,100 ڈور کے ’رولز‘ پر مشتمل ہے۔
ان کے اہلکار ڈرونز، موقع پر موجود پولیس اور دوبارہ نصب کیے گئے سی سی ٹی وی کیمروں کے ذریعے آسمان اور چھتوں کی نگرانی کر رہے ہیں۔
وہ کہتے ہیں کہ ’یہ تمام کیمرے ہماری مرکزی سڑکوں کی نگرانی کر رہے تھے۔‘ لاہور کی چھتوں کی طرف اشارہ کرتے ہوئے ان کا کہنا تھا کہ ’ہمارے پاس اچھا منظر ہے تاکہ یہ دیکھ سکیں کہ کہیں کوئی ممنوعہ مواد یا ہتھیار استعمال تو نہیں کر رہا۔‘
وہ کہتے ہیں کہ بسنت ختم ہونے کے بعد کیمرے دوبارہ سڑکوں کی طرف موڑ دیے جائیں گے۔
بہت سے لوگ امید کر رہے ہیں کہ یہ اقدامات کامیاب ثابت ہوں گے۔۔۔ خاص طور پر پنجاب حکومت، جس نے بسنت کو واپس لانے اور اس کے فروغ کا فیصلہ کیا ہے۔
موچی گیٹ کی تنگ گلیوں میں گاہک اپنی کاغذی پتنگیں سر کے اوپر اٹھائے رکھتے ہیں تاکہ بھیڑ میں سے گزرتے ہوئے اور کبھی کبھار آہستہ چلتی موٹر سائیکل کے پاس سے نکلتے وقت وہ پھٹ نہ جائیں۔
پتنگ فروشوں میں سے ایک، عثمان، مجھے بتاتے ہیں کہ انھوں نے صرف چند دنوں میں سات ہزار سے زیادہ پتنگیں فروخت کی ہیں۔
یوسف صلاح الدین کئی دہائیوں سے اس تہوار کے بڑے حامی اور وکیل رہے ہیں۔
سنہ 1980 کی دہائی میں انھوں نے پاکستان کی نمایاں شخصیات کو بسنت میں مدعو کیا اور میڈیا کو بھی کوریج کے لیے بلایا تاکہ اس کی شہرت بڑھے۔
وہ کہتے ہیں کہ یہ شہر کے لیے مالی طور پر بھی اہمیت کا حامل ہے۔
یوسف صلاح الدین کہتے ہیں کہ ’بہت زیادہ آمدنی ہوتی تھی اور وہ آمدنی سب سے غریب لوگوں تک پہنچتی تھی۔۔ دکانداروں، پرانے شہر کے ریستوران، کپڑے رنگنے والے، جوتے اور چوڑیاں بیچنے والے، سب اس سے مستفید ہوتے تھے۔
اور پھر ہوٹل مکمل طور پر بُک ہو جاتے تھے، اضافی پروازیں بھی آتی تھیں۔
یوسف صلاح الدین کی اس تہوار سے جڑی پہلی یادیں اُس وقت کی ہیں جب وہ خود پتنگ اُڑانے کی عمر کے نہیں تھے، بلکہ چھتوں پر دوڑتے ہوئے وہ پتنگیں پکڑتے تھے جن کی ڈور کٹ جاتی تھی۔
اس ہفتے کے آخر میں جب لاہور کے آسمان پر اتنی بڑی تعداد میں پتنگیں اُڑتی دیکھیں تو وہ جذباتی ہو گئے۔
’یہ (تہوار) ہمیشہ ہمارا حصہ رہا ہے، مجھے شہر پتنگوں کے بغیر یاد ہی نہیں۔‘
اس کا مطلب یہ نہیں کہ وہ خود پتنگ اُڑانا چاہتے ہیں۔
یوسف صلاح الدین کا کہنا ہے کہ ’مجھ میں اب صبر نہیں، میں نے کل رات ایک پتنگ اُڑائی اور وہ کٹ گئی۔ تو میں نے کہا، اب اور نہیں ۔۔ بس ختم!‘

[124]
بھارت کے مقامی میڈیا کے مطابق ملک کے خلائی جہاز ’منگل یان‘ نے بدھ کو کامیابی کے ساتھ مریخ کے مدار میں پہنچنے کے بعد سیارے کی تصاویر بنانے کے ساتھ کام شروع کر دیا ہے۔
بھارت کے خلائی تحقیق کے ادارے اسرو کے حکام کا کہنا ہے کہ منگل یان نے کچھ تصاویر بھیج دی ہیں جن کا مطالعہ کیا جا رہا ہے۔
کسی سیارے پر بھیجا جانے والا سستا ترین مشن ’منگل یان‘ اس سرخ سیارے کی آب و ہوا کا بھی مطالعہ کرے گا۔
غربت کے باوجود سائنسی تجربے ضروری: پروفیسر ہود بھائی
بھارت کے مقامی میڈیا نے اس مشن کو ’تاریخی کامیابی‘ قرار دیا ہے۔
مقامی اخبار دا ہندو کے مطابق مشن نے سرخ سیارے کی سطح کی دس تصاویر بھیجی ہیں جس میں کچھ گڑھے دکھائی دیتے ہیں۔
اخبار نے حکام کے حوالے سے بتایا ہے کہ یہ تصاویر ’اچھے معیار‘ کی ہیں۔ اطلاعات کے مطابق عوامی سطح پر جاری کرنے سے پہلے ان تصاویر کو وزیرِ اعظم نریندر مودی کو دکھایا جائے گا۔
اطلاعات کے مطابق خلائی گاڑی پر لے جائے جانے والے آلات میں کیمرا پہلا آلہ تھا جسے گاڑی کا مدار میں داخل ہونے کے چند گھنٹے بعد آن کر دیا گیا۔
End of سب سے زیادہ پڑھی جانے والی
1350 کلو وزنی اس روبوٹک سیٹلائٹ مشن پر پانچ آلات نصب ہیں۔ اس گاڑی نے دس مہینے کی لمبی مسافت کے دوران 20 کروڑ کلومیٹر کا راستہ طے کیا۔
بھارتی وزیر اعظم نریندر مودی نےبدھ کو منگل یان کے مریخ کے مدار میں داخل ہونے کے موقعے پر بھارت کی کامیابی پر سائنس دانوں کو مبارک باد دیتے ہوئے کہا تھا کہ آج بھارت دنیا کا پہلا ملک بن گیا ہے جس نے پہلی ہی بار میں یہ کامیابی حاصل کی ہے۔
بھارتی وزیر اعظم نے کہا تھا: ’آج تاریخ رقم کی گئی ہے۔ ہم نے ناممکن کو ممکن کر دکھایا ہے۔ میں سبھی بھارتیوں اور اسرو کے سائنس دانوں کو مبارک باد دیتا ہوں۔ کم وسائل کے باوجود یہ کامیابی سائنس دانوں کی ہمت اور مردانگی کی وجہ سے ملی۔‘
بھارت نے اس مشن پر تقریباً 450 کروڑ روپے خرچ کیے جو کہ دوسرے ممالک کے مقابلے بہت کم ہے۔
منگل یان مریخ پر میتھین گیس کا پتہ لگائے گا اور اس کے ساتھ ہی پر اسرار کائنات کے متعلق اس سوال کے جواب کا بھی سراغ لگائے گا کہ کیا ہم اس کائنات میں اکیلے ہیں؟
یہ امید کی جا رہی ہے کہ اس مہم سے مریخ کا پانی ختم ہونے جیسے اہم سوالات کو سمجھنے میں بھی مدد ملے گی۔

[125]
بالی وڈ میں جنگ اور جاسوسی پر مبنی فلمیں کوئی نئی بات نہیں لیکن حالیہ مہینوں میں اس صنف کی فلموں میں نمایاں اضافہ ہوا ہے۔ سنہ 1971 کی انڈیا-پاکستان جنگ پر مبنی فلم ’اکیس‘ جو اداکار دھرمیندر کی آخری فلم بھی ہے، حال ہی میں ریلیز ہوئی ہے۔
اسی جنگ پر مبنی ایک اور فلم ’بارڈر ٹو‘ جنوری میں ریلیز ہو رہی ہے۔ اس سے قبل جاسوسی پر مبنی فلم ’دھورندھر‘ نے انڈیا اور پاکستان کے تعلقات کی عکاسی پر تعریف کے ساتھ ساتھ کچھ بے چینی بھی پیدا کی تھی۔
’بارڈر ٹو‘ سنہ 1997 میں ریلیز ہونے والی مشہور فلم ’بارڈر‘ کے 29 برس بعد آ رہی ہے۔ پہلی فلم میں اکشے کھنہ نے انڈین فوجی افسر دھرمویر سنگھ کا کردار ادا کیا تھا۔
یہی اکشے کھنہ آج کل فلم ’دھورندھر‘ میں رحمان ڈکیت کے کردار کے باعث توجہ کا مرکز ہیں۔
جنگی فلموں میں میدانِ جنگ کی بہادری کو اجاگر کرنا ایک اہم عنصر ہے جو شائقین کو سنیما گھروں تک کھینچ لاتا ہے۔ سینیئر فلم صحافی پنکج شکلا کے مطابق اچھی فلم وہ ہے جو منفرد کہانی بُنے اور انسانیت کی بات بھی کرے۔ ’رازی‘ اور ’اکیس‘ جیسی فلمیں حب الوطنی کو جذباتی گہرائی اور جنگ کی انسانی قیمت کے ساتھ جوڑتی ہیں۔
’اکیس‘ ایک 21 سالہ انڈین فوجی افسر ارون کھیترپال کی اصل کہانی بیان کرتی ہے، جنھیں 1971 کی جنگ کے بعد انڈیا کا سب سے بڑا فوجی اعزاز ’پرم ویر چکر‘ بعد از مرگ دیا گیا۔
فلم میں ارون کھیترپال کے 81 سالہ والد کی کہانی بھی شامل ہے، جو برسوں بعد پاکستان کے دورے پر ریٹائرڈ بریگیڈیئر خواجہ محمد ناصر سے ملتے ہیں۔ اس ملاقات میں ناصر نے بتایا کہ ارون کھیترپال کو ان کے ٹینک کے گولے نے ہلاک کیا تھا۔ یہ منظر فلم میں ایک جذباتی تصادم کے طور پر دکھایا گیا ہے۔
انڈیا اور پاکستان میں سوشل میڈیا پر جنگی فلموں کے حوالے سے مختلف نقطۂ نظر سامنے آئے ہیں۔ کرنل انوراگ اوستھی (ریٹائرڈ) نے ایکس پر لکھا کہ ’اکیس‘ میں غیر ضروری ’امن پسند احتیاط‘ کو ارون کھیترپال کی بہادری اور ورثے پر فوقیت دی گئی ہے۔
End of سب سے زیادہ پڑھی جانے والی
دوسری جانب سینیئر صحافی اجے برہمتماج کا کہنا ہے کہ ’اکیس جیسی جنگی فلم صرف ارون کھیترپال کی قربانی کی کہانی نہیں، بلکہ یہ انسانیت، جنگ کے خوفناک مناظر کے بیچ معافی اور بالآخر ایک اینٹی وار فلم ہے۔‘
پاکستانی نژاد صارف صائم علی نے انسٹاگرام پر فلم ’اکیس‘ کے بارے میں اپنا ردعمل شیئر کرتے ہوئے کہا کہ ’تم ملکوں کے لیبل ہٹا دو ۔۔ ایک انسان کا دوسرے انسان کے ساتھ غلط کرنا بس غلط ہے۔ میں بالی وڈ کا بڑا مداح ہوں۔ مجھے یہ فلم واقعی پسند آئی۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
فلم کے ہدایت کار سری رام راگھوان نے صحافی برادواج رنگن سے گفتگو میں کہا کہ ’کوئی بھی اچھی جنگی فلم دراصل ایک اینٹی وار فلم ہوتی ہے۔ ایسی فلم جو جنگ کے مناظر سے متاثر کرتی ہے لیکن ساتھ ہی دل کو چھوتی ہے اور سوال اٹھاتی ہے۔‘
سنہ 1997 میں ریلیز ہونے والی فلم ’بارڈر‘ کے ہدایت کار جے پی دتہ نے بھی انڈیا-پاکستان جنگ کی شدت اور وسعت دکھائی تھی، لیکن ساتھ ہی سوالات بھی اٹھائے تھے۔
فلم کے ایک منظر میں اداکار سنیل شیٹی پوچھتے ہیں ’تم نے فوج میں شمولیت کیوں اختیار کی؟‘
جس پر اکشے کھنہ جواب دیتے ہیں کہ ’میرے والد نے محبت کا واسطہ دے کر مجھ سے وعدہ لیا تھا کہ میں فوج میں شامل ہوں گا۔ انھوں نے میرے ہاتھ میں بندوق تھمائی اور کہا کہ سامنے والے فوجی کو گولی مار دو۔‘
’وہ فوجی جو میری طرح کسی ماں کا بچہ ہے، جسے میں نے کبھی نہیں دیکھا، جس نے میرا کچھ نہیں بگاڑا، جس کا نام تک مجھے معلوم نہیں۔ آخر کیوں، کس لیے؟‘
اس پر سنیل شیٹی کا جواب ہوتا ہے ’کیونکہ اگر تم اسے نہیں مارو گے تو وہ تمھیں مار دے گا۔‘
اکشے کھنہ کا کردار اپنے ذہن میں اٹھنے والے سوالات سے آگے بڑھ کر جنگ میں بہادری سے لڑتا دکھایا گیا ہے۔
،تصویر کا ذریعہT Series JP Films
فلم ’بارڈر‘ میں انڈین اور پاکستانی افواج کے درمیان طویل جنگی مناظر شامل تھے۔ سنہ 1997 میں جب یہ فلم ریلیز ہوئی تو سینما گھروں میں کئی مکالموں پر زبردست تالیاں بجیں۔
مثال کے طور پر جب سنی دیول کا کردار میجر کلدیپ جنگ پر جانے یا اپنے بچے کے پاس رہنے کے درمیان انتخاب کرتا ہے تو وہ اپنی بیوی کی مخالفت کے باوجود اعلان کرتا ہے کہ ’تمھارا کلدیپ قوم کے لیے کسی بھی وقت اپنے بچے کی قربانی دے سکتا ہے۔‘
یا جب دھرم ویر سنگھ (اکشے کھنہ) میدانِ جنگ میں قربان ہوتا ہے اور اپنی نابینا ماں کو سہرا بُنتے ہوئے دیکھتا ہے، تو ناظرین کی آنکھیں نم ہو جاتی ہیں۔
فلم ’بارڈر‘ کے بالکل آخر میں جب گانا ’میرے دشمن میرے بھائی میرے ہمسائے‘ بجایا گیا تو سینما ہال میں کئی آنکھیں نم ہو گئیں۔
اس کے بول سوال اٹھاتے ہیں کہ ’ہم اپنی کھیتوں میں گندم یا چاول کے بجائے بندوقیں کیوں بوتے ہیں، جب دونوں ملکوں کی گلیوں میں بھوکے بچے روتے ہیں؟ آؤ قسم کھائیں کہ اب جنگ نہیں ہو گی۔‘
اسی پس منظر میں جلد ریلیز ہونے والی فلم ’بارڈر ٹو‘ بھی سنہ 1971 کی انڈیا-پاکستان جنگ پر مبنی ہے۔ اس میں انڈین فضائیہ کے افسر نرمل جیت سنگھ سیکھوں کی کہانی دکھائی گئی ہے، جنھیں انڈیا کا سب سے بڑا فوجی اعزاز ’پرم ویر چکر‘ دیا گیا تھا۔ یہ کردار گلوکار و اداکار دلجیت دوسانجھ ادا کر رہے ہیں۔
پہلی فلم ’بارڈر‘ میں اکشے کھنہ اور سنیل شیٹی کے کردار جنگ میں جان قربان کر دینے والوں کے دکھائے گئے تھے۔ جنگی حقیقتوں اور فلمی آزادیوں کے امتزاج نے اس فلم کو زبردست باکس آفس کامیابی دلائی۔ تاہم حقیقت میں دھرم ویر سنگھ، جسے اکشے کھنہ نے ادا کیا تھا، زندہ رہے اور کرنل کے عہدے تک پہنچے۔
وہ مئی 2022 میں فوت ہوئے ہیں۔ ایک پرانی گفتگو میں انھوں نے یاد کیا کہ سنہ 1997 میں فلم ریلیز سے پہلے سنسر بورڈ نے ان کے کردار کو مر جانے والے فوجی کے طور پر دکھانے پر اعتراض کیا تھا۔ ہدایت کار جے پی دتہ نے انھیں کہا کہ وہ ایک نوٹ بھیجیں کہ انھیں کوئی اعتراض نہیں۔
دھرم ویر سنگھ نے بتایا کہ ’مجھے تو پتا بھی نہیں تھا فیکس کیا ہوتا ہے۔ میری بیوی نے کہا ہمیں بھیج دینا چاہیے، یہ ملک کا معاملہ ہے۔ بہت سے لوگوں نے مشورہ دیا کہ قانونی کارروائی کریں، لیکن میں نے کہا یہ شرافت کے خلاف ہوگا۔‘
،تصویر کا ذریعہDharma Productions
جنگ اور جاسوسی پر مبنی فلموں کی بات ہو تو ’رازی‘ بھی اس کی ایک اہم مثال ہے۔
اس میں عالیہ بھٹ نے سہمت کا کردار ادا کیا جو پاکستان میں خفیہ انڈین ایجنٹ کے طور پر رہتی ہیں، ایک پاکستانی فوجی سے شادی کرتی ہیں اور انڈیا کے لیے جاسوسی کرتی ہیں۔
سہمت کہتی ہیں کہ ’قوم سب سے پہلے ہے۔۔۔ خود سے بھی پہلے۔‘ یہ فلم ناول ’کالنگ سہمت‘ پر مبنی ہے جو ایک حقیقی انڈین خاتون جاسوس کی کہانی بیان کرت ہے۔
فلم کے ایک منظر میں سہمت اس دنیا پر سوال اٹھاتی ہے جہاں نہ رشتوں کی قدر ہے نہ زندگی کی۔۔ سہمت خواہش کرتی ہے کہ وہ سب کچھ چھوڑ کر اپنے گھر واپس جا سکے۔
’بارڈر‘ میں بھی فوجیوں کی زندگیوں کو جگہ دی گئی تھی۔ ان کے خواب، بیرکوں میں دوستی اور ادھوری خواہشات کو دکھایا گیا۔ جب صحرائی علاقوں میں تعینات فوجیوں کو طویل انتظار کے بعد خطوط ملتے ہیں تو نو منٹ کا مشہور گانا ’سندیسے آتے ہیں‘ ہر فوجی کی کہانی کو ایک ساتھ جوڑ دیتا ہے۔
ادھر سوشل میڈیا پر جنگی فلموں پر بحث جاری ہے۔
بالی وڈ کی کئی شخصیات جیسے اکشے کمار، وویک اگنی ہوتری اور کرن جوہر نے فلم ’دھورندھر‘ کی بھرپور تعریف کی ہے۔ اکشے کمار نے ایکس پر لکھا کہ ’میں حیران رہ گیا ہوں۔۔۔ ہمیں اپنی کہانیاں سخت انداز میں سنانی چاہیں۔‘
لیکن پاکستانی مصنف اور صحافی محمد حنیف نے فلم میں دکھائے گئے کچھ مناظر پر سوال اٹھایا ہے۔
انھوں نے لکھا کہ ’پاکستان میں لوگوں نے فلم دیکھنے کے طریقے نکال لیے ہیں۔ میں نے اپنی نصف زندگی کراچی میں گزاری ہے۔ میں یہ دعویٰ نہیں کرتا کہ سب کو جانتا ہوں، لیکن میں نے کبھی نہیں سنا کہ کراچی میں لوگ ممبئی حملوں پر جشن مناتے تھے جیسا کہ فلم ’دھورندھر‘ میں دکھایا گیا ہے۔‘
سینیئر صحافی پنکج شکلا نے ان مباحث کو سمیٹتے ہوئے کہا کہ ’دھورندھر‘ جیو سٹوڈیوز نے بنائی تھی اور ’اکیس‘ بھی جیو سٹوڈیوز نے ہی انڈیا میں تقسیم کی۔ چونکہ دونوں فلموں کا نفع نقصان آخرکار اسی کمپنی کو جاتا ہے، اس لیے سوشل میڈیا پر لوگوں کا آپس میں لڑنا بے معنی ہے۔‘

[126]
امریکی فوج کے ترجمان نے بی بی سی کو بتایا ہے کہ دولتِ اسلامیہ کے خلاف جنگ میں کئی سال لگیں گے۔
امریکی فوجی ترجمان ریئر ایڈمرل جان کربی نے کہا کہ شام میں بمباری سے دولتِ اسلامیہ کی صلاحیتوں کو نقصان پہنچایا گیا ہے۔
امریکی فوج کی طرف سے یہ بیان ایک ایسے وقت میں آیا ہے جب صدر براک اوباما نے مدد کرنے کے لیے عرب ممالک کا شکریہ ادا کیا اور امریکی سیکریٹری خارجہ جان کیری نے کہا ہے کہ 50 سے زائد ممالک نے دولتِ اسلامیہ کے خلاف جنگ میں شرکت کے لیے رضامندی ظاہر کی ہے۔
دولتِ اسلامیہ نے شام اور عراق کے وسیع علاقوں پر اپنا کنٹرول قائم کر رکھا ہے اور امریکہ نے اگست سے اب تک ان کے خلاف 200 سے زیادہ فضائی حملے کیے ہیں۔
امریکی نے دولتِ اسلامیہ کے خلاف مہم کو وسیع کرتے ہوئے پیر کو پہلی دفعہ شام میں فضائی کارروائیاں کیں۔
سماجی کارکنوں کا کہنا ہے کہ ان حملوں میں دولتِ اسلامیہ کے کم از کم 70 اور القاعدہ کے دیگر 50 ارکان ہلاک ہوئے ہیں۔
واشنگٹن میں بات کرتے ہوئے ریئر ایڈمرل جان کربی نے کہا کہ شام میں فضائی کارروائی سے دولتِ اسلامیہ کی صلاحیتوں میں کمی آئی ہے۔
’ہمارے خیال میں ہم نے اپنے ہدف پر نشانہ لگایا ہے۔‘
End of سب سے زیادہ پڑھی جانے والی
تاہم انھوں نے کہا کہ دولتِ اسلامیہ اپنے آپ کو بدلتے ہوئے حالات کے مطابق ڈھالنے میں تیز نکلی۔ ان کا کہنا ہے کہ دولتِ اسلامیہ ایک ایسا خطرہ ہے جسے ’دنوں یا مہینوں‘ میں ختم نہیں کیا جا سکتا۔
فوجی ترجمان نے دولتِ اسلامیہ کے خلاف جنگ کی طرف اشارہ کرتے ہوئے کہا کہ ’اس کے لیے سب کی طرف سے سنجیدہ کوششیں کرنی پڑیں گی۔ یہاں ہم اس جنگ میں کئی سال صرف ہونے کی بات کر رہے ہیں۔‘
دریں اثنا امریکی سیکریٹری خارجہ جان کیری نے صحافیوں کو بتایا کہ 50 سے زائد ممالک نے دولتِ اسلامیہ کے خلاف جنگ میں شریک ہونے کے لیے رضامندی ظاہر کی ہے۔
انھوں نے کہا کہ ’ہم ان دہشت گردوں کو کہیں پر بھی محفوظ ٹھکانے بنانے کی اجازت نہیں دیں گے۔‘
اس سے پہلے منگل کو امریکی صدر براک اوباما نے دولت اسلامیہ کے خلاف فضائی حملوں میں عرب ممالک کے تعاون کو سراہتے ہوئے کہا تھا کہ یہ ’جنگ صرف امریکہ کی نہیں ہے۔‘
امریکی صدر نے اس بات کی تصدیق کی تھی کہ ان حملوں میں سعودی عرب، متحدہ عرب امارات، اردن، بحرین، اور قطر نے یا تو حصہ لیا یا پھر امریکہ کو ان ممالک کا تعاون حاصل تھا۔

[127]
برازیل کے شہر ریو ڈی جنیرو میں محققین نے ڈینگی بخار کی روک تھام کے لیے مخصوص بیکٹریا سے متاثرہ ہزاروں مچھروں کو شہر میں چھوڑا ہے۔
محققین پرامید ہیں کہ افزائش نسل کے بعد ان مچھروں کی تعداد دوسرے مچھروں سے زیادہ ہو جائے گی اور اس سے ڈینگی بیماری کو کم کرنے میں مدد ملے گی۔
اس نوعیت کے اقدامات پہلے ہی آسٹریلیا، ویت نام اور انڈونیشیا میں کیے جا رہے ہیں۔
برازیل میں اس منصوبے کے مرکزی تحقیقاتی ادارے فیئرکروز انسٹیٹیوٹ کے اہلکار لوسیانو موریرا کے مطابق یہ پروگرام سنہ 2012 میں شروع کیا گیا تھا۔
انھوں نے کہا کہ ان کی ٹیمیں ہر ہفتے ریو کے چار مخصوص علاقوں میں مچھروں کو خصوصی پھندے کے ذریعے پکڑنے کے بعد ان کا تجزیہ کرتے رہے۔
اس منصوبے کے تحت چار ماہ تک ماہانہ دس ہزار مچھروں کو چھوڑا جائے گا اور اس کے تحت ریو کے شمالی علاقے ٹوبیکانگا میں 10 ہزار مچھروں پہلی کیپ چھوڑ دی گئی۔
انھوں نے بتایا کہ ولباکیا نامی بیکٹریا تقریباً 60 فیصد حشرات میں پایا جاتا ہے اور یہ ایسے مچھروں کے لیے ویکسین کا کام کرتا ہے جن میں ڈینگی وائرس پایا جاتا ہے اور ان میں ڈینگی وائرس کے بڑھنے کے عمل کو روکتا ہے۔
اس کے علاوہ یہ بیکٹریا مچھروں کی افزائش نسل پر بھی اثر انداز ہوتا ہے۔ اگر نر اور مادہ مچھر اس بیکٹریا سے متاثر ہوتے ہیں یا صرف مادہ مچھر اس سے متاثرہ ہوتی ہے تو اس صورت میں آئندہ آنے والی تمام نسلوں میں ولباکیا بیکٹریا موجود ہو گا۔
End of سب سے زیادہ پڑھی جانے والی
اس بیکٹریا پر سنہ 2008 میں آسٹریلیا کی موناش یونیورسٹی میں تحقیق شروع ہوئی تھی۔
برازیل میں سنہ 1981 میں 20 سال کے وقفے کے بعد ڈینگی وائرس دوبارہ سامنے آیا تھا اور اس کے بعد کے 30 سال کے دوران اس وائرس کے نتیجے میں 70 لاکھ افراد متاثر ہوئے جبکہ سنہ 2009 سے سنہ 2014 تک برازیل میں ڈینگی بخار سے 32 لاکھ افراد متاثر ہوئے جن میں سے آٹھ سو کی موت واقع ہو گئی۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[128]
سوموار 9 فروری کو امریکہ اور بنگلہ دیش نے تقریبا نو ماہ تک جاری رہنے والے مذاکرات کے بعد محصولات سے متعلق ایک تجارتی معاہدے پر دستخط کیے جس کے تحت امریکہ نے بنگلہ دیش پر محصولات 19 فیصد تک کم کرنے پر اتفاق کیا ہے۔ یہ محصولات پہلے 37 فیصد تھے اور گذشتہ سال اگست میں کم کر کے 20 فیصد کیے گئے۔
اس کے علاوہ امریکہ نے اس بات پر بھی اتفاق کیا ہے کہ بنگلہ دیش میں جو کپڑے اور ملبوسات امریکی کپاس اور مصنوعی ریشوں سے تیار کیے جائیں گے، ان پر امریکی منڈیوں میں داخلے پر کوئی محصول لاگو نہیں ہو گا۔
مشیر تجارت شیخ بشیرالدین اور قومی سلامتی کے مشیر خلیل الرحمٰن نے بنگلہ دیش کی نمائندگی کی جبکہ امریکہ کی جانب سے دستخط کرنے والے تجارتی نمائندے سفیر جیمیسن گریئر تھے۔
امریکی سفیر گریئر نے مذاکراتی عمل میں بنگلہ دیش کی عبوری حکومت کے مرکزی مشیر محمد یونس کی قیادت کی تعریف کی اور بنگہ دیشی ٹیم کی ’زبردست محنت‘ کو سراہا۔
معاہدے کے بعد بنگلہ دیش کے مشیر تجارت شیخ بشیر الدین نے کہا کہ اس سے دونوں ملکوں کا اقتصادی اور تجارتی تعلق تاریخ کی نئی سطح تک جائے گا۔
انھوں نے کہا: ’اس سے بنگلہ دیش اور امریکہ کو ایک دوسرے کی منڈیوں تک زیادہ رسائی ملے گی۔‘
مرکزی مذاکرات کار قومی سلامتی کے مشیر خلیل الرحمان تھے۔ انھوں نے کہا کہ ’محصولات کی کمی سے ہمارے برآمد کنندگان کو فائدہ ہو گا اور امریکی خام مال سے تیار ہونے والے خصوصی ملبوسات پر صفر محصول ہمارے لباس کے شعبے کو مزید مضبوط کرے گا۔‘
انڈیا کو تشویش یہ ہے کہ امریکہ کے ساتھ نئے معاہدے کی وجہ سے بنگلہ دیش آہستہ آہستہ انڈین خام مال چھوڑ کر امریکی کپاس کا استعمال شروع کر سکتا ہے۔ ایسا ہوا تو انڈیا کے کپاس کے کسان اور دھاگے کی صنعت براہ راست متاثر ہو گی۔ یہ فکر بھی پائی جاتی ہے کہ صفر محصول کی وجہ سے بنگلہ دیشی مصنوعات عالمی منڈی میں سستی ہو جائیں گی اور انڈین کپڑا برآمد کرنے والوں کے لیے مزید مشکل کھڑی ہو جائے گی۔
End of سب سے زیادہ پڑھی جانے والی
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
اس معاہدے کا حوالہ دیتے ہوئے کانگریس رہنما پون کھیڑا نے مودی حکومت کو سخت تنقید کا نشانہ بنایا۔
سماجی رابطے کی ویب سائٹ ایکس پرپوسٹمیں پون نے لکھا: ’چال چلنے والے بادشاہ نے انڈیا کی کپڑے کی صنعت اور کپاس کے کسان، دونوں کو ہی تباہ کر دیا ہے۔ بظاہر تو امریکہ اور بنگلہ دیش میں ’جوابی محصولات کے معاہدے‘ کی ساخت ویسی ہی ہے جیسی انڈیا اور امریکہ معاہدے کی ہے (19 فیصد بنیادی محصول)۔ لیکن باریکیاں پورا کھیل ہی بدل دیتی ہیں۔‘
پون کھیڑا نے لکھا کہ معاہدے میں امریکہ نے بنگلہ دیش کے لیے ’صفر محصول‘ کی شق شامل کی ہے لیکن یہ شرط بھی رکھی ہے کہ بنگلہ دیش کو امریکی کپاس اور خام مال استعمال کرنا ہو گا۔
انھوں نے مزید لکھا: ’یہ انڈیا کے لیے خطرناک کیوں ہے؟ انڈین کپڑا اب مقابلہ نہیں کر پائے گا: انڈیا 18 فیصد محصول پر اٹکا رہے گا۔ دوسری جانب بنگلہ دیش صرف امریکی خام مال لے کر کوئی بھی محصول ادا کیے بغیر امریکی منڈی میں داخل ہو سکتا ہے۔ یوں کم منافعے والی اس صنعت میں قیمت کا بہت بڑا فرق پیدا ہو جائے گا۔‘
ان کے مطابق ’انڈین کپاس کے کسان کے لیے بحران: بنگلہ دیش کو دھاگا فراہم کرنے والا بنیادی ملک انڈیا تھا۔ یہ معاہدہ بنگلہ دیش کو ترغیب دیتا ہے کہ انڈین دھاگے کو چھوڑ کر امریکی کپاس استعمال کرے۔‘
رپورٹس کے مطابق سنہ 2025-2024 میں انڈیا نے بنگلہ دیش کو 1.47 ارب ڈالر (57 کروڑ کلو گرام) مالیت کا سوتی دھاگا برآمد کیا۔ بنگلہ دیش انڈین دھاگے کا سب سے بڑا خریدار ہے۔ گذشتہ سال انڈیا نے بنگلہ دیش کو کپاس کی 12 سے 14 لاکھ گانٹھیں بھیجی تھیں۔ بنگلہ دیش میں کپڑے کی کُل برآمدات کا 20 فیصد اور انڈیا کے سوتی ملبوسات کی برآمد کا 26 فیصد امریکہ جاتا ہے۔
کنفیڈریشن آف انڈین ٹیکسٹائل انڈسٹری کی سیکریٹری جنرل چندریما چیٹرجی نے اخبار دی ہندو سے بات کرتے ہوئے کہا کہ امریکہ بنگہ دیش معاہدے کا ’فوری اثر انڈین سوتی دھاگے پر پڑے گا کیوں کہ بنگلہ دیش اب امریکی کپاس خرید کر کپڑے کی اپنی ملوں میں اس سے دھاگا تیار کر سکتا ہے۔‘
تو کیا اس پیش رفت سے انڈیا اور بنگلہ دیش کے تعلقات پر اثر پڑے گا؟
پروفیسر ہرش وی پنت نئی دہلی میں قائم آبزرور ریسرچ فاؤنڈیشن میں شعبہ تعلیم اور خارجہ پالیسی کے نائب صدر ہیں۔ وہ کہتے ہیں: ’میرے خیال میں اس کا اثر پڑ سکتا ہے۔ امریکہ اپنے خام مال کی برآمدات کو فروغ دے رہا ہے۔ معاہدہ کر کے اس سے فائدے اٹھانے کے بعد بنگلہ دیش کے لیے کوئی دوسرا راستہ اختیار کرنا مشکل ہو جائے گا۔ کیوں کہ امریکہ کی پالیسی کچھ لو کچھ دو پر مبنی ہوتی ہے۔ یہ ٹرمپ انتظامیہ کے لیے اس سودے کی کامیابی کا اہم پیمانہ بھی بنے گا۔ اور اس کا اثر انڈیا پر بھی پڑے گا۔‘
پروفیسر پنت کہتے ہیں کہ محمد یونس کی حکومت کے دوران انڈیا بنگلہ دیش کے تعلقات کو نقصان پہنچا ہے۔ ان کے مطابق: ’اگر انتخابات کے بعد تعلقات مستحکم ہوتے ہیں تو انڈیا اور بنگلہ دیش کے پاس تجارت میں کمی کو سنبھالنے کے کئی طریقے ہیں، خاص طور پر اگر یہ کمی کسی ایک شعبے تک محدود ہو۔ اگر سیاسی ماحول بدلتا ہے تو یہ راستے کھلے رہیں گے۔ لیکن موجودہ حالات میں اسے یقینی طور پر ایک مسئلے کے طور پر دیکھا جائے گا۔‘
معروف ماہر معیشت پروفیسر بسواجیت دھر کہتے ہیں کہ امریکہ بنگلہ دیش معاہدے کا اثر انڈیا پر ضرور پڑے گا۔
حال ہی میں انڈیا اور امریکہ کے درمیان ہوئے تجارتی معاہدے کا حوالہ دیتے ہوئے انھوں نے کہا: ’ہمارے ہاں یہ باتیں ہو رہی ہیں کہ ہمیں زیادہ نقصان نہیں ہو گا کیوں کہ بنگلہ دیش پر محصولات زیادہ ہیں اور خاص طور پر کپڑوں کے معاملے میں تو ہمیں کوئی نقصان ہو گا ہی نہیں، اور انڈیا امریکہ تجارتی معاہدے سے فائدہ ہو گا۔ لیکن اب وہ بات نہیں رہی کیوں کہ بنگلہ دیش پر محصول چاہے ایک فیصد ہی کم ہوا ہو لیکن ان کے کپڑوں کو کسی بھی محصول کے بغیر امریکہ میں داخلے سے انڈیا پر اثر پڑے گا۔‘
اپنی بات جاری رکھتے ہوئے پروفیسر دھر نے کہا: ’بنگلہ دیش انڈین دھاگے کا بڑا خریدار تھا۔ کچھ وقت سے انڈین دھاگے کے حوالے سے دونوں ملکوں میں سیاسی مسائل بھی چل رہے تھے۔ لیکن اس کے باوجود دھاگے کی منڈی میں انڈیا کی اجارہ داری تھی۔ اب بنگلہ دیش امریکہ سے دھاگا خریدے گا اور ہماری اجارہ داری کم ہو گی۔‘
پروفیسر ہرش پنت کے مطابق چونکہ بنگلہ دیش کا کچھ حوالوں سے انڈیا کے ساتھ براہ راست مقابلہ ہے، خاص طور پر کپڑوں اور ملبوسات کے شعبے میں، اس لیے امریکہ اور بنگلہ دیش کا معاہدہ بہت زیادہ تشویش کا باعث ہے۔
وہ کہتے ہیں: ’نئے معاہدے میں تقریباً 19 فیصد محصول تو ہے لیکن بنگلہ دیشی کپڑوں کے لیے صفر محصول کا راستہ بھی موجود ہے۔ میرے خیال میں اس سے مستقبل میں انڈیا کے لیے مشکلات پیدا ہو سکتی ہیں۔ ڈھاکہ کو کچھ شعبوں میں برتری مل سکتی ہے۔‘
پروفیسر پنت نے مزید کہا کہ ’قلیل مدت میں تو یہ واقعی تشویش کی بات ہے۔ لیکن یہ بھی ممکن ہے کہ اس تشویش کو ضرورت سے زیادہ بڑھا چڑھا کر پیش کیا جا رہا ہو کیوں کہ انڈیا کو دوسرے شعبوں میں سبقت حاصل ہے۔ چاہے اس سبقت کا تعلق کپڑے کے شعبے سے نہ بھی ہو۔ تاہم اگر فوری تشویش کی بات کی جائے تو سوال پیدا ہوتا ہے کہ کیا انڈیا اپنی سبقت کھو دے گا۔‘
امریکہ نے پہلے انڈیا کے ساتھ تجارتی معاہدہ کیا اور پھر بنگلہ دیش کے ساتھ۔ بنگلہ دیش امریکہ معاہدے کے بعد انڈیا اور بنگلہ دیش کے درمیان تلخی بڑھنے کا امکان ہے۔ اور یہ سوال بھی پیدا ہو رہا ہے کہ ایسے معاہدوں کے پیچھے امریکہ کا مقصد کیا ہے؟
پروفیسر بسواجیت دھر کہتے ہیں: ’دیکھیے، امریکہ ایک طرح سے ہمارے جیسے ملکوں کو مقابلے پر لا رہا ہے۔ امریکہ یہ دیکھنا چاہتا ہے کہ کون سا ملک جھکے گا اور کتنا جھکے گا۔ امریکہ چاہتا ہے کہ اسے اتنا فائدہ ملے جتنا ممکن ہے۔ اس کا بہترین طریقہ یہ ہے کہ دوسرے ممالک کو آپس کے مقابلے میں ڈال دیا جائے۔‘
پروفیسر دھر کے مطابق دو طرفہ معاہدوں کا یہی سب سے بڑا نقصان ہے۔ وہ کہتے ہیں: ’عالمی تنظیم برائے تجارت میں رہنے کا فائدہ یہ ہے کہ سب ملک مل کر فیصلے کرتے ہیں۔ اس وجہ سے ’تقسیم کرو اور حکومت کرو‘ کی کوشش کرنے والے ترقی یافتہ ملک کامیاب نہیں ہو پاتے، کیوں کہ سبھی ایک کمرے میں بیٹھ کر اپنے مفادات کا خیال رکھ سکتے ہیں۔‘
انھوں نے مزید کہا: ’بنگلہ دیش کی انڈیا کے ساتھ قریبی سٹریٹیجک شراکت داری ہے۔ اب اس میں تو تبدیلی ضرور ہی آئے گی۔ تعلقات پہلے ہی نازک ہیں۔ اب امریکہ انڈیا اور بنگلہ دیش کے درمیان مشکل صورت حال کا فائدہ اٹھانے کی کوشش کرے گا۔ امریکہ چاہے گا کہ انڈیا اور بنگلہ دیش آپس میں الجھتے رہیں اور وہ فائدہ اٹھا لے۔ اگر دونوں ملکوں کی سیاسی قیادت نے یہ بات سمجھ لی تو وہ حالات کو بہتر انداز سے سنبھال سکتے ہیں۔'
پروفیسر پنت کہتے ہیں کہ ’میرا خیال ہے امریکہ کئی ممالک کے محصولات میں تبدیلیاں کر رہا ہے۔ اصل اثر کا انحصار اس بات پر ہو گا کہ یہ فیصلے عملی طور پر کیسے نافذ کیے جاتے ہیں۔‘
پنت کے مطابق محصولات کے معاملے میں امریکہ کی حکمت عملی یہ ہے کہ پہلے وہ بہت زیادہ محصول سے شروع کرتا ہے پھر نیچے آتے ہوئے کہتا ہے کہ وہ مذاکرات کر رہا ہے۔
’چاہے کچھ بھی ہو، محصولات مجموعی طور پر بڑھ ہی رہے ہیں۔ ہاں کچھ جگہوں پر نسبتاً کم بھی ہو سکتے ہیں لیکن مجموعی طور پر دیکھا جائے تو امریکہ خود کو محفوظ رکھنے کے اقدامات بڑھاتا جا رہا ہے۔ امریکی صنعتوں کو سہارا دیتے ہوئے امریکی منڈی کو زیادہ محفوظ بنایا جا رہا ہے۔‘
پروفیسر پنت کے مطابق آخری نتائج کا انحصار اس بات پر ہو گا کہ یہ فیصلے نافذ کیسے کیے جاتے ہیں اور محصولات کی تبدیلی عملی طور پر کیسی دکھائی دیتی ہے۔
انھوں نے کہا: ’لیکن میں سمجھتا ہوں محصولات کی باہمی تبدیلیوں سے بچنا اب مزید ممکن نہیں رہا۔‘

[129]
سوشل میڈیا پر انڈین فلم ’دھورندھر‘ کو لے کر کافی بات چیت ہو رہی ہے لیکن سب سے زیادہ تعریف اکشے کھنہ کی جانب سے ادا کیے گئے کردار ’رحمان ڈکیت‘ کی ہو رہی ہے۔
اکشے کھنہ نے ماضی میں کئی فلموں میں اداکاری کی ہے، جس کو کافی سراہا گیا، چاہے وہ فلم ’چاوا‘ میں اورنگزیب کا کردار ہو یا ’دریشیم 2‘ میں آئی جی ترون اہلوت کا۔
لیکن فلم ’دھورندھر‘ میں اُن کے کردار ’رحمان ڈکیت‘ کی انٹری ایک ایسے گانے پر ہوتی ہے، جس میں وہ ایک بلوچ رہنما سے ملاقات کے لیے آتے ہیں۔
سوشل میڈیا پر اکشے کھنہ کی فلم میں انٹری کا یہ سین اور اس موقع پر گایا جانے والا گانا کافی وائرل ہو رہا ہے۔
اکشے کھنہ اس گانے کی دھن پر رقص کرتے نظر آتے ہیں۔ بہت سے لوگ اس سین کی ریلز سوشل میڈیا پر شیئر کر رہے ہیں، اور اس گانے پر اپنی ریلز بھی بنا رہے ہیں۔
اس گانے کا ٹائٹل ’FA9LA‘ یعنی ’فاصلہ‘ ہے، جسے بحرین سے تعلق رکھنے والے ریپر ’فلپراچی‘ نے گایا ہے، فلپراچی نے پہلی مرتبہ گذشتہ برس (جون 2024)  اپنے یوٹیوب چینل پر اس گانے کو ریلیز کیا تھا۔
نو دسمبر کی شام تک اس گانے کو 8.1 ملین سے زیادہ بار دیکھا جا چکا ہے۔
یہ گانا عربی زبان میں گایا گیا ہے تاہم اس میں لہجہ بحرین میں بولی جانے والی عربی زبان کا ہے۔
End of سب سے زیادہ پڑھی جانے والی
،تصویر کا ذریعہINSTAGRAM/flipperachay
فلپراچی کا اصل نام ’حسام عاصم‘ ہے اور وہ عرب دنیا میں ہپ ہاپ موسیقی کا ایک بڑا نام ہیں۔
فلپراچی نے نو دسمبر کو انسٹاگرام پر لکھا کہ ’گانے کو انڈیا میں نمبر ون بنانے کے لیے آپ کا شکریہ۔ لو یو انڈیا۔‘
موسیقی کی ویب سائٹ ’لاسٹ ایف ایم‘ کے مطابق فلپراچی نے 12 سال کی عمر میں گانا گانے کا آغاز کیا تھا۔
ویب سائٹ نے فلپراچی کے حوالے سے لکھا کہ ’میں 1988 میں پہلی بار ہپ ہاپ سے لطف و اندوز ہونا شروع ہوا اور میں نے 2003 میں اپنا میوزک بنانا شروع کیا۔ میں نے ایسے الفاظ استعمال کرنا شروع کیے جو میرے ذہن میں آئے، جن کے اچھے معنی ہوں۔‘
’لاسٹ ایف ایم‘ کے مطابق سنہ 2008 میں فلپراچی کی ملاقات ڈی جے آؤٹ لا سے ہوئی اور دونوں نے ساتھ کام کرنا شروع کیا۔
شاشوت سچدیو، فلم ’دھورندھر‘ کے میوزک ڈائریکٹر ہیں۔
سنہ 1960 کی فلم ’برسات کی رات‘ میں موسیقار روشن کی ایک قوالی بھی فلم ’دھورندھر‘ میں استعمال کی گئی ہے۔ساحر لدھیانوی کی لکھی یہ قوالی ’ناں تو کارواں کی تلاش ہے‘ کو فلم ’دھورندھر‘ میں ری میکس کر کے استعمال کیا گیا ہے۔
سوشل میڈیا پر ’رحمان ڈکیت‘ کے کردار پر فلمایا گیا گانا بہت ٹرینڈ کر رہا ہے اُور سرحد کے دونوں طرف اس پر بہت بات ہو رہی ہے۔ کوئی گانے کے بول اور گائیکی پر بات کر رہا ہے تو بعض افراد اکشے کھنہ کی انٹری کے دیوانے ہو گئے ہیں۔
تاہم بعض صارفین یہ بات کرتے نظر آئے کہ بلوچ ثقافت دکھاتے ہوئے عربی گانے چلانے کی کیا تُک ہے۔
ایک صارف نے لکھا کہ ’ذرا تصور کریں کہ عربی گانوں پر رقص کیا جائے اور اسے بلوچی ثقافت کہا جائے۔‘
اسی طرح صارف اطہر سلیم نے تبصرہ کیا کہ ’انھوں نے بلوچ ثقافت کو دکھانے کے لیے عربی میوزک کا سہارا لیا! اتنا تو انھیں پتا نہیں اور پوری فلم بنا دی ہے۔‘
سوشل میڈیا پر اپنے آپ کو بلوچ افراد ظاہر کرتے کئی صارفین اس گانے کو آزادی بلوچستان کی نمائش سے بھی تعبیر کر رہے ہیں جبکہ بعض اسے پراپیگنڈا قرار دے رہے ہیں۔
ایک صارف نے ایکس پر لکھا کہ ’میں جرمنی میں دھورندر دیکھ رہا ہوں۔ شکریہ آدتیہ بھائی۔ یہ گانا عربی میں ہے لیکن یہ بلوچوں کے دل کو چھو گیا ہے۔‘
ایکس پر ایک صارف شہان بلوچ نے لکھا کہ روایتی بلوچی لباس میں رقص ہو رہا ہے جو یہ ظاہر کرتا ہے کہ بلوچستان پاکستان سے کتنا مختلف ہے۔
فرزانہ علی مزاری نے لکھا کہ ’اپنی بلوچ عوام کو ہر طرف خوش دیکھ کر بہت اچھا لگ رہا ہے۔ انڈینز کا شکریہ جو بلوچوں کی جدوجہد کو سامنے لائے۔‘
،تصویر کا ذریعہFacebook/ChaudhryAslam, Youtube/@B62studios
پانچ دسمبر کو انڈیا میں ریلیز ہونے والی بالی وڈ فلم ’دھورندھر‘ کا ٹریلر سامنے آتے ہی یہ سرحد کے اطراف بحث کا بڑا موضوع بن کر سامنے آئی۔
فلم کی کاسٹ میں سنجے دت، رنویر سنگھ، ارجن رامپال اور اکشے کھنہ ہیں اور اس کی کہانی پاکستان کی خفیہ ایجنسی آئی ایس آئی، انڈین ایجنٹس اور کراچی کی مشہور زمانہ لیاری گینگ وار کے چند حقیقی کرداروں کے گرد گھومتی ہے۔
اس فلم میں ایک کردار چوہدری اسلم بھی ہیں جو ’انکاؤنٹر سپیشلسٹ‘ کہلائے جانے والے سندھ پولیس کے افسر تھے اور نو جنوری 2014 کو شدت گردوں کے حملے میں مارے گئے تھے۔ یہ کردار سنجے دت ادا کر رہے ہیں۔
یہ فلم، جو بظاہر پاکستان اور انڈیا کی خفیہ ایجنسیوں کی ایک دوسرے ملک میں کارروائیوں کو بیان کرتی ہے، ایک ایسے وقت پر ریلیز ہوئی ہے جب پاکستان اور انڈیا کے مابین مئی کے تنازع کے بعد سے کشیدگی جاری ہے۔

[130]
یہ منظر سنگاپور ایئر شو کا ہے جہاں نمائشی ہالز میں ہوائی جہازوں کے ماڈل، کاک پٹ کے فرضی ڈھانچے اور انٹرایکٹو ڈسپلے رکھے گئے ہیں۔ یہاں جدید کمرشل ہوائی جہازوں سے لے کر ہوا بازی کی ٹیکنالوجی تک، سبھی کچھ موجود ہے۔
سنگاپور ایئر شو میں ایک بوتھ سب کی توجہ کا مرکز بنا ہوا ہے جو کہ مسافر طیارے بنانے والی چین کی سرکاری کمپنی کومیک کا ہے۔
اس ادارے کے تیار کردہ مسافر طیارے سی 919 نے دو سال پہلے سنگاپور کی طرف پہلی اُڑان بھری تھی۔
یہ طیارہ ایئر بس اے 320 نیو اور بوئنگ 737 میکس سے مقابلے کے لیے تیار کیا گیا ہے اور چین سے باہر کی منڈیوں کو بھی اپنا ہدف بنا رہا ہے۔
ایشیا پیسیفک کا خطہ ہوابازی کی تیزی سے بڑھتی ہوئی منڈی ہے۔ ایسے وقت میں جب فضائی کمپنیاں ترسیل میں تاخیر اور سپلائی چین کے دباؤ کا سامنا کر رہی ہیں، کومیک کے لیے یہ ایئر شو ایک موقع ہے کہ وہ خود کو ایشیا پیسیفک میں ایئر بس اور بوئنگ کا ممکنہ حریف ثابت کر سکے۔
بین الاقوامی ایئر ٹرانسپورٹ ایسوسی ایشن (آئی اے ٹی اے) کے ڈائیریکٹر جنرل ولی والش نے بی بی سی کو بتایا: ’میرا خیال ہے ایک وقت میں کومیک دنیا بھر کو ٹکر دے گا لیکن اس میں وقت لگے گا۔
’آج سے 10، 15 سال بعد ہم بوئنگ، ایئر بس اور کومیک کی بات کر رہے ہوں گے۔ بلاشبہ وہ مستقبل کے اہم کھلاڑی ہوں گے۔‘
والش کہتے ہیں کہ طیارے دستیاب ہوئے تو ہی ایشیا پیسیفک کی فضائی کمپنیاں سنہ 2026 میں دو ہندسوں کی شرح سے ترقی دیکھ سکتی ہیں۔ اُن کے مطابق ’یہ فضائی کمپنیوں کے لیے انتہائی پریشان کن ہے، طیارے کا آرڈر دینے اور اسے حاصل کرنے کے درمیان تقریباً سات سال کا وقت لگتا ہے۔‘
End of سب سے زیادہ پڑھی جانے والی
یہی وجہ ہے کہ کومیک ایشیا پیسیفک کی فضائی کمپنیوں کے لیے ایک اور انتخاب کے طور پر ابھر رہی ہے۔
اس وقت چین میں 150 سے زیادہ کومیک طیارے استعمال کیے جا رہے ہیں۔ لاؤس، انڈونیشیا اور ویتنام میں بھی کومیک کے طیارے اڑانیں بھر رہے ہیں۔ برونائی کی کمپنی گیلپ ایئر نے کومیک طیاروں کا بڑا آرڈر دیا ہے اور کمبوڈیا بھی 20 کے قریب طیارے خریدنے کا منصوبہ بنا رہا ہے۔
ایشیا پیسیفک ایئرلائنز ایسوسی ایشن کے ڈائیریکٹر جنرل سبھاس مینن کہتے ہیں کہ ’سامان فراہم کرنے والوں کی زیادہ ضرورت ہے تاکہ سپلائی چین میں رکاوٹ نہ آئے۔ اس صنعت کے ساتھ مسئلہ یہ ہے کہ سپلائی چین پر چند کمپنیوں کی اجارہ داری ہے اور بعض اوقات صرف دو کمپنیوں کی بھی۔‘
اُنھوں نے مزید کہا: ’ہم طویل عرصے سے اس کا انتظار کر رہے تھے۔ کومیک ایک خوش آئند اضافہ ہے۔ ہمیں زیادہ سپلائرز کی ضرورت ہے، خاص طور پر ایشیا پیسیفک میں۔‘
کمپنی ایک اچھے مقام پر ہے۔ ابھرتی ہوئی منڈیوں میں کومیک کو دستیاب سرکاری حمایت اور قدرے سستے طیارے اسے محدود سرمایے کی حامل فضائی کمپنیوں کے لیے پُرکشش بناتی ہے۔
فلپائن کی کم لاگت والی فضائی کمپنی سیبو پیسیفک کے چیف ایگزیکٹو مائیک سزکس نے بی بی سی کو بتایا: ’مستقبل میں آنے والی نئی کمپنیوں کا ہم خیر مقدم کرتے ہیں۔ ہماری شدید خواہش ہے کہ اس شعبے میں مقابلہ بازی کی فضا ہو۔
’کومیک کو اپنی سرٹیفیکیشن کے عمل سے گزرنا ہے اور ہم دیکھتے ہیں کہ سنہ 2030 کی دہائی میں کسی وقت کومیک ہمارے لیے اور دیگر فضائی کمپنیوں کے لیے پُر کشش ہو گی۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
ایشیا پیسیفک میں توسیع کے ساتھ ساتھ کومیک یورپی سرٹیفیکیشن حاصل کرنے کی کوشش بھی کر رہی ہے۔ ریگولیٹر کومیک کے تیار کردہ سی 919 طیارے پر پروازیں کر کے اس کی جانچ پڑتال کر رہے ہیں۔ طیارہ کامیاب ٹھہرا تو اسے یورپی فضائی کمپنیوں کو فروخت کرنے کی اجازت مل جائے گی۔
ریگولیٹرز کا کہنا ہے کہ یورپی سرٹیفیکیشن ملتے ملتے سنہ 2028، حتیٰ کہ سنہ 2031 بھی آ سکتا ہے۔ اس وقت چینی پرزوں، فلائٹ کنٹرولز اور سافٹ ویئر کو مغرب کے مطابق ڈھالنا بھی بین الاقوامی آرڈرز کے لیے ایک تکنیکی پیچیدگی ہے۔
طیاروں کی دیکھ بھال اور مرمت کا نظام کومیک کے لیے ایک اور رکاوٹ ہے، پائلٹس کی تربیت بھی۔ یہ وہ شعبے ہیں جن میں بوئنگ اور ایئر بس جیسی کمپنیوں نے کئی دہائیاں پہلے سے باقاعدہ نظام بنا رکھا ہے۔
ایشیا پیسیفک میں کومیک کو بوئنگ اور ایئر بس کے علاوہ بھی ایک اور مقابلہ درپیش ہے۔
یہ ہے برازیل کی طیارے بنانے والی کمپنی ایمبریئر جو خطے میں اپنی جگہ بنا چکی ہے۔ سنگاپور کی کم لاگت والی ایئرلائن سکوٹ، ورجن آسٹریلیا اور جاپان کی آل نپان ایئرلائنز (اے این اے) ایمبریئر طیاروں کی خریداری کے لیے آرڈر دے رہی ہیں۔
تاہم بوئنگ اور ایئر بس کے سنگاپور ایئر شو کے ساتھ ساتھ خطے میں بھی قدم تا حال مضبوط ہیں۔ فضائی کمپنیاں جو کئی سال سے طیاروں کی ترسیل میں تاخیر سے تنگ ہیں، بوئنگ اور ایئر بس ان فضائی کمپنیوں کو پیغام دے رہے ہیں کہ ترسیل کی رفتار بہتر ہونے جا رہی ہے۔
سیبو پیسیفک کے مائیک سزکس کہتے ہیں: ’یہ کہتے ہوئے خوشی محسوس ہو رہی ہے کہ شاید ہم سرنگ کے آخر میں روشنی دیکھ سکیں۔‘
کومیک کی جانب سے طیاروں کی فراہمی کی تعداد پر بھی سوالات اٹھ رہے ہیں۔ پہلے اس نے کہا تھا کہ چینی فضائی کمپنیوں نے اسے ایک ہزار سی 919 مسافر طیارے دینے کے آرڈر دے رکھے ہیں۔ لیکن ابھی تک صرف درجن بھر طیارے ہی فراہم کیے گئے ہیں۔
اس تعداد کی تصدیق کرنا بھی مشکل ہے کیوں کہ بوئنگ اور ایئر بس کے برعکس کومیک چین کی سرکاری کمپنی ہے۔ یعنی اس کے لیے اپنی پیداوار، اخراجات اور آمدن عوام کے سامنے لانا لازمی نہیں۔
جب تک کومیک ان مسائل میں سے کچھ یا سبھی مسائل حل نہیں کرتی، غالب امکان یہی ہے کہ ایشیا پیسیفک کی فضاؤں میں بوئنگ اور ایئر بس کی حکمرانی قائم رہے گی۔

[131]
یہاں ہمیں ایک ٹی وی سیریز کے بارے میں بات کرنی چاہیے تھی جو کہ امریکہ کے شہر لاس اینجلس کے سب سے بڑے اور خوبصورت گھروں پر مبنی ہے، لیکن بسا اوقات ایسا ہوتا ہے کہ ان گھروں کو بیچنے والے خود ہی توجہ کا مرکز بن جاتے ہیں۔
نیٹ فلکس کے ریئلٹی شو ’سیلنگ سن سیٹ‘ کی تازہ ترین قسط نے اس پرانی بحث کو جنم دیا ہے کہ ایک دوست کے 'زہریلے' ساتھی سے کیسے نمٹا جائے۔ خیال رہے کہ ان دنوں اس شو کا نواں سیزن پیش کیا جا رہا ہے۔
شو کی دو سٹارز، جن میں جائیداد کی ایجنٹس کرسشل سٹاؤس اور ایما ہرنان شامل ہیں، وہ ایما کے دوست بلیک ڈیوس کے باعث کیمرے کے سامنے اور پیچھے دونوں جگہ اختلاف کا شکار ہیں کیونکہ ایما کے دوست بلیک ڈیوس کو کرسشل ناپسند کرتی ہیں۔
یہ جھگڑا سیزن کے آخری ری یونین والی قسط میں شدت اختیار کر گیا جب اس نے اس بارے میں آن لائن بحث چھیڑ دی کہ آپ اپنے اس دوست سے اس صورت میں بھی دوستی برقرار رکھ سکتے ہیں یا نہیں جس کے ساتھی کو آپ پسند نہیں۔
ہم نے اس مخمصے سے گزر چکی ایک خاتون اور دو تعلقات کے ماہرین سے بات کی ہے کہ اس نازک صورتِ حال میں کیا کیا جا سکتا ہے۔
شو میں 44 سالہ کرشل سٹاؤس کہتی ہیں کہ انھیں کبھی بھی ایما ہرنان کا جائیداد کے کاروبار سے وابستہ ڈیوس کے ساتھ تعلق منظور نہیں رہا۔
ان کا دعویٰ ہے کہ ڈیوس نے تعلق کے آغاز میں ہرنان پر حد سے زیادہ توجہ اور محبت کی برسات کی اور یہ سب ’بڑے خطرے کے اشارے‘ تھے۔ محبت کی یہ یلغار اکثر تحفوں، غیر معمولی توجہ اور طرح طرح کے وعدوں کی صورت میں ظاہر ہوتی رہی۔
ہرنان نے نیٹ فلکس کی آن لائن اشاعت کو بتایا کہ وہ سٹاؤس کو اس بات پر قصوروار نہیں ٹھہراتیں کہ وہ انھیں بچانے کی کوشش کر رہی ہیں، لیکن وہ چاہتی ہیں کہ سٹاؤس ہر چیز میں رخنہ نہ ڈالے اور اپنا ’قدم پیچھے رکھ کر‘ ان کی محبت اور حمایت کی حد کو سمجھیں۔
End of سب سے زیادہ پڑھی جانے والی
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
وہ یہ بھی کہہ چکی ہیں: ’میں نے اس کے ساتھ اپنا وقت اچھا گزارا ہے۔۔۔ لوگ جو چاہیں کہیں۔۔۔ انھیں وہ پسند ہو یا ناپسند۔۔۔ لیکن آخر میں فیصلہ میرا ہوگا کہ میں کس کے ساتھ رہنا چاہتی ہوں۔‘
خیال رہے کہ کئی لوگ ایسی صورت حال سے گزر چکے ہیں اور بہت سے ایسے بھی ہوں گے جو اس طرح کی صورت حال سے گزر رہے ہوں گے۔
حنّا اپنا دوسرا نام ظاہر نہیں کرنا چاہتی ہیں۔ انھوں نے بی بی سی نیوز کو بتایا کہ وہ اپنی دیرینہ دوست، جورجیا (فرضی نام) سے اس کے ساتھی کے باعث دور ہو گئیں۔
حنّا کہتی ہیں کہ جورجیا کی ’برے لوگوں‘ کے ساتھ ڈیٹنگ کی پرانی تاریخ تھی اور پھر وہ لندن سے ایک ایسے پارٹنر کے ساتھ چلی گئیں جس نے ’خاصی جلدی، شاید ایک سال کے اندر ہی‘ انھیں شادی کی پیشکش کر دی۔
حنّا کے مطابق، جورجیا ’اس کے سحر میں جکڑی ہوئی' لگتی تھیں اور پھر شادی سے پہلے ایک رات جورجیا کے منگیتر نے ان کے بارے میں جنسی نوعیت کی باتیں شروع کر دیں۔
انھوں نے بتایا: ’وہ میرے پاس آیا اور انتہائی کھلے، فحش انداز میں بتانے لگا کہ وہ میرے ساتھ کیا کیا کرنا چاہتا ہے۔‘
حنّا کہتی ہیں کہ ان کے لیے یہ تجربہ ’انتہائی ناگوار‘ اور ’بالکل اچانک‘ تھا۔
چند روز بعد جب انھوں نے جورجیا کو بتایا تو اس نے اس کو یوں ہی ہوا میں اڑا دیا اور کہنے لگی کہ ’وہ اپنی تمام خواتین دوستوں کے ساتھ ایسی باتیں کرتا ہے‘ جبکہ حنا کے مطابق وہ اسے یہ سمجھانے کی کوشش کر رہی تھیں کہ اس نے جو باتیں کی وہ انتہائی نامناسب تھیں۔
تعلقات کی ماہر اور کونسلر اینا ولیم سن کہتی ہیں کہ اگر آپ اپنے دوست کے ساتھی کے بارے میں فکرمند ہیں تو ان کی مدد کرنا مشکل ہو سکتا ہے۔
وہ چینل فور کے پروگرام ’سیلیبز گو ڈیٹنگ‘ میں ڈیٹنگ ایکسپرٹ کے طور پر کام کرتی ہیں۔
وہ کہتی ہیں کہ ضروری ہے کہ آپ نہ تو اپنے دوست کا فیصلہ کریں، نہ انھیں حکم دیں کہ کیا کریں۔ فیصلہ دینے سے دوست دفاعی رویّہ اپنا سکتے ہیں، اور مدد اور مداخلت کے درمیان لائن کھینچنا 'واقعی ایک کڑا امتحان' ہے۔
وہ بی بی سی کو بتاتی ہیں: ’ہمیں بہت احتیاط سے اپنی جذباتی کیفیت کو الگ رکھ کر بات کرنی چاہیے اور اپنی رائے ان پر مسلط نہیں کرنی چاہیے، کیونکہ وہ شاید سمجھ ہی نہ پائیں کہ وہ ایک نقصان دہ تعلق میں ہیں۔ ہو سکتا ہے وہ شرمندگی کا شکار ہوں اور اسے چھپانے کی کوشش کر رہے ہوں۔‘
وہ مشورہ دیتی ہیں کہ دوست سے گفتگو کچھ ایسے شروع کریں ’مجھے تمہاری بہت فکر ہے، میں تم سے پوچھنا چاہتی ہوں کیونکہ لگتا ہے کہ تم آج کل کچھ پریشان پریشان سی رہتی ہو۔‘
وہ کہتی ہیں کہ ضروری ہے کہ ’صرف حقائق تک محدود‘ رہیں اور صرف وہی بات کریں جسے آپ نے خود دیکھا ہو۔ وہ ’مجھے وہ بالکل پسند نہیں‘، ’وہ زہریلا ہے‘ یا ’وہ بدسلوکی کرنے والا ہے‘ جیسے جملوں سے پرہیز کرنے کا مشورہ دیتی ہیں۔
اگر آپ اپنے دوست سے تو ملنا چاہتے ہیں لیکن ان کے ساتھی کو برداشت نہیں کر سکتے، تو ولیم سن کے مطابق اس کو بھی نرمی سے سنبھالا جا سکتا ہے۔ ’میں کہوں گی: 'مجھے تم سے سچ مچ محبت ہے، لیکن مجھے تمہارے ساتھی سے کچھ دوری رکھنی پڑے گی کیونکہ ان کے رویّے سے میں آرام دہ محسوس نہیں کرتی ہوں، تاہم تمہارے ساتھ وقت گزارنے کو دل چاہتا ہے۔‘
وہ یہ بھی کہتی ہیں کہ اپنے اردگرد سپورٹ سسٹم رکھنا ضروری ہے، کیونکہ کسی اور کا خیال رکھنا مسلسل تھکا دینے والا ہو سکتا ہے۔
رشتوں اور ٹراما کی ماہر یاسمین شاہین ظفر کہتی ہیں کہ ’سیلنگ سن سیٹ‘ سیریئل میں اکثر کشیدگی اس وجہ سے بھی پیدا ہوتی ہے کہ کاسٹ کے ارکان ایک دوسرے کے پیچھے باتیں کرتے ہیں اور بعد میں انھیں ان کا سامنا کرنا پڑتا ہے۔
وہ بی بی سی کو بتاتی ہیں: ’گپ شپ سے پرہیز کریں اور نہ اپنے دوست کے بارے میں نہ ان کے ساتھی کے بارے میں دوسروں میں بات پھیلائیں، جو معاملے کو بڑھا چڑھا سکتے ہیں۔‘
ان کے مطابق ’اپنی حفاظت کو مقدم رکھنا‘ ضروری ہے کیونکہ آپ کی بات ’توڑ مروڑ کر آپ کے خلاف بھی استعمال ہو سکتی ہے۔‘
اگر مسئلہ صرف یہ ہو کہ آپ اپنے دوست کے ساتھی کی رائے یا اقدار سے اتفاق نہیں کرتے تو کیا کریں؟
سیلنگ سن سیٹ میں سٹاؤس اور ہرنان، ڈیوس کے سیاسی نظریات پر بھی بحث کرتی دکھائی دیتی ہیں۔ ڈیوس کو شو کے نویں سیزن میں دکھایا جانا تھا لیکن ایک اور کہانی کو ترجیح دینے کے باعث ان کے مناظر نکال دیے گئے۔ یہ معلوم نہیں کہ ان مناظر میں سٹاؤس اور ڈیوس کے درمیان کوئی سیاسی اختلاف تھا یا نہیں، لیکن ہرنان نے یہ مؤقف ردّ کر دیا کہ ڈیوس نے سٹاؤس کے سامنے کوئی 'سیاسی رائے' ظاہر کی تھی۔
شاہین ظفر کہتی ہیں کہ بالآخر ’آپ کو لوگوں کے انفرادی فیصلوں کا احترام کرنا‘ ہوتا ہے اور اگر آپ اس دوست کو اپنی زندگی میں رکھنا چاہتے ہیں تو ’شفقت اور شائستگی‘ برقرار رکھنی چاہیے۔
وہ کہتی ہیں: ’ہم نے شاید یہ عادت اپنا لی ہے کہ جو شخص ہمارے نظریے سے مختلف ہو ہم اسے ناپسند کرنے لگتے ہیں۔‘
وہ کہتی ہیں کہ یہ مشورہ اس صورت پر لاگو نہیں ہوتا جب کوئی شخص کھلم کھلا تعصب کا اظہار کر رہا ہو، بلکہ ان حالات میں ہوتا ہے جب کوئی رائے صرف آپ کی پسند کے خلاف ہو۔ 'اس کے لیے خود کو سمجھنا اور دوسروں کی آرا کو قبول کرنا سیکھنا پڑتا ہے۔'
وہ کہتی ہیں کہ آپ اپنے دوست کے ساتھی کی خود سے مختلف آرا برداشت کر پائیں گے یا نہیں، یہ اس بات پر منحصر ہے کہ آپ کی اپنی 'اقدار کہاں تک آپ کا ساتھ دیتی ہیں'۔
کبھی کبھی ساتھی کا رویّہ اتنا ناقابلِ برداشت ہو سکتا ہے کہ وہ آپ کی دوستی کو ہی توڑ دے۔
جورجیا کے ساتھی کے ساتھ پیش آئے واقعے کے بعد حنّا نے فیصلہ کر لیا کہ اگر اس کی دوست اسی شخص کے ساتھ رہنے کا انتخاب کرے گی تو پھر وہ اس سے مل نہیں سکیں گی۔
حنّا کہتی ہیں: 'میں نے اسے کہا: ’مجھے تم سے محبت ہے، میرا دروازہ ہمیشہ کھلا ہے، مگر میں اس آدمی کو اپنی زندگی میں جگہ نہیں دے سکتی، اس کی موجودگی مجھے اچھی اور صحت مند نہیں لگتی، اور میں بہت خوفزدہ اور غیر محفوظ محسوس کرتی تھی۔‘
وہ کہتی ہیں کہ اس کے بعد سے ان دونوں کی بات نہیں ہوئی اور دوستی کا ختم ہونا ’بہت تکلیف دہ‘ تھا۔ وہ اور جورجیا ’بہت عرصے سے دوست تھیں اور بہت اچھا وقت گزارا تھا‘، تاہم وہ کہتی ہیں کہ آج اگر وہ غور کرتی ہیں تو انھیں اپنے فیصلے پر کوئی افسوس نہیں۔

[132]
’سری لنکا کی پچز پر میں نے کبھی اتنی گھاس نہیں دیکھی۔‘یہ الفاظ پاکستان کے سابق آف سپنر ثقلین مشتاق کے ہیں جو آج پاکستان اور نیدرلینڈز کے میچ پر تبصرہ کرتے ہوئے پچ پر تنقید کر رہے تھے۔
پی ٹی وی کے پروگرام ’گیم آن ہے‘ میں گفتگو کرتے ہوئے ثقلین مشتاق نے دعویٰ کیا کہ ’انڈین کرکٹ کونسل کو پتہ ہے کہ پاکستان سپن بولنگ پر انحصار کر رہا ہے، لہذا اسے ناکام بنانے کے لیے ایسی پچز بنائی جا رہی ہیں، جو پاکستان کے لیے سازگار نہیں۔ لہذا پاکستان کے کوچ مائیک ہیسن کو اپنی حکمت عملی تبدیل کرنا پڑے گی۔‘
سنیچر کو پاکستان اور نیدرلینڈز کے مابین میچ کے دوران جب پاکستان کی ٹیم کو مشکلات کا سامنا تھا تو اس دوران ثقلین مشتاق کے اس بیان کا سوشل میڈیا پر چرچہ تھا۔
پاکستانی صارفین اس بیان کی تائید کر رہے تھے تاہم انڈین صارفین اسے پاکستان کی ناقص کارکردگی کو چھپانے کے لیے ایک بہانہ قرار دے رہے تھے۔
ایک صارف بسمہ نے لکھا کہ’سری لنکن کمنٹیٹر بھی یہ کہہ رہے ہیں کہ اُنھوں نے سری لنکا کی پچز پر اتنی گھاس نہیں دیکھی۔ اب اندازہ لگائیں کہ اس کے پیچھے کون ہو سکتا ہے۔‘
پریش نامی صارف نے لکھا کہ’ایک طرف، ان کا کہنا ہے کہ پاکستان زیادہ تر ریونیو پیدا کرتا ہے، یہی وجہ ہے کہ آئی سی سی اور بی سی سی آئی ان کو رکھنے کے جنون میں مبتلا ہیں۔ دوسری طرف ان کا کہنا ہے کہ آئی سی سی انھیں ورلڈ کپ سے نکالنے کی سازش کر رہا ہے۔‘
وکاس نامی صارف نے لکھا کہ ’دونوں ٹیموں کے لے ایک ہی پچ ہے۔ آپ کو اپنے 11 کھلاڑی سوچ سمجھ کر میدان میں اُتارنے کی ضرورت ہے۔‘
پاکستان فہیم اشرف کی جارحانہ اننگز کی بدولت یہ میچ تو جیت گیا لیکن سری لنکا میں ورلڈ کپ کے لیے بنائی جانے والی پچز پر بحث جاری ہے۔
End of سب سے زیادہ پڑھی جانے والی
واضح رہے کہ انڈیا اس ٹی 20 ورلڈ کپ کا میزبان ہے لیکن اس ٹورنامنٹ کے لیے پچز آئی سی سی کی نگرانی میں تیار کی جاتی ہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سنہالی سپورٹس کلب اور آر پریماداسا انٹرنیشنل کرکٹ سٹیڈیم، کولمبو کے یہ وہ دو کرکٹ گراؤنڈ ہیں، جہاں پاکستان کی ٹیم ٹی 20 ورلڈ کپ کے سارے میچز کھیلے گی۔ پاکستان کے پاس موجود سپن بولنگ آپشنز کی وجہ سے سری لنکا کی کنڈیشنز کو پاکستان کے لیے سازگار قرار دیا جا رہا تھا۔
بعض ماہرین کا کہنا ہے کہ سپن بولنگ آپشنز سے مالا مال پاکستان کو جہاں روایتی طور پر سری لنکا کی سپن بولنگ کے لیے سازگار وکٹوں سے مدد ملے گی،تو  وہیں ایک ہی مقام پر قیام اُسے دوسری ٹیموں کے مقابلے میں مدد دے گا۔
خیال رہے کہ گذشتہ برس پاکستان کی میزبانی میں ہونے والی چیمپیئنز ٹرافی میں پاکستان آنے سے انکار کے بعد انڈیا نے اپنے سارے میچز دبئی میں کھیلے تھے اور ٹرافی اپنے نام کی تھی۔ اُس وقت بعض ماہرین نے یہ کہا تھا کہ ایک ہی سٹیڈیم میں سارے میچز کھیلنے سے انڈیا کو فائدہ ہوا تھا۔
پاکستان کے سپن اٹیک میں ابرار احمد، محمد نواز، شاداب خان اور صائم ایوب بھی شامل ہیں جبکہ سب کی نظریں منفرد بولنگ ایکشن رکھنے والے عثمان طارق پر بھی ہوں گی۔
بعض کرکٹ مبصرین کا کہنا ہے کہ عثمان طارق اپنے منفرد بولنگ ایکشن کی وجہ سے پاکستان کا خفیہ ہتھیار ہو سکتے ہیں۔
نیدر لینڈز کے خلاف میچ کے بعد دس فروری کو سنہالی سپورٹس کلب میں پاکستان کا مقابلہ امریکہ سے ہو گا جبکہ 15 فروری کو اس کا پریماداسا سٹیڈیم میں انڈیا کے ساتھ میچ شیڈول ہے جس کا پاکستان نے بائیکاٹ کا اعلان کر رکھا ہے۔
پاکستان کی ٹیم اپنے آخری پول میچ میں 18 فروری کو نمیبیا کے خلاف مدِمقابل ہو گی.
پاکستان کو سری لنکا کی کنڈیشنز سے کتنا فائدہ ہو گا؟ سپنرز کے لیے سازگار سمجھی جانے والی سری لنکا کی پچز میں کتنا سکور دفاع کے قابل ہو گا اور پاکستان کے کون سے بولرز ان کنڈیشنز میں کارگر ثابت ہو سکتے ہیں؟
یہ جاننے کے لیے بی بی سی نے سابق سپنرز اور تجزیہ کاروں سے بات کی۔
لیکن اس سے پہلے ماضی میں پاکستان کی جانب سے سری لنکا میں کھیلے جانے والے میچز اور اُن کے نتائج پر نظر ڈالتے ہیں۔
گذشتہ ماہ پاکستان نے سری لنکا میں تین میچوں پر مشتمل ٹی 20 سیریز کھیلی تھی، جو ایک، ایک سے برابر رہی تھی۔
روایتی طور پر سری لنکا کی پچز کو بلے بازی کے لیے مشکل سمجھا جاتا ہے اور یہاں سپنرز کا عمل دخل رہتا ہے لیکن بعض ماہرین کا کہنا ہے کہ ٹی 20 کرکٹ ورلڈ کپ کی منتظم انٹرنیشنل کرکٹ کونسل (آئی سی سی) ہے۔ لہذا وہ اس بات کا خیال رکھے گا کہ بلے بازی اور بولنگ کے درمیان توازن برقرار رہے۔
پاکستان کا سری لنکا میں ٹی 20 ریکارڈ مجموعی طور پر اچھا رہا۔ کرکٹ ویب سائٹ کرک انفو کے مطابق پاکستان نے سنہ 2009 اور 2015 میں کھیلی جانے والی ٹی 20 سیریز میں بھی کامیابی حاصل کی تھی۔
پاکستان کرکٹ ٹیم کے سابق آف سپنر توصیف احمد کہتے ہیں کہ اس میں کوئی شک نہیں کہ سری لنکا کی کنڈیشنز پاکستان کے لیے فائدہ مند ہوں گی لیکن واحد پریشانی پاکستان کی بلے بازی ہے۔
بی بی سی سے گفتگو کرتے ہوئے اُن کا کہنا تھا کہ اگر پاکستان نے بلے بازی اچھی کر لی تو اس کے پاس ایسے سپنرز موجود ہیں، جو کسی بھی ٹیم کو مشکل میں ڈال سکتے ہیں۔
’سری لنکا کی پچز میں گیند جلدی پرانا ہو جاتا ہے لیکن دیگر ٹیموں کے ساتھ موازنہ کیا جائے تو پاکستان کا سپن اٹیک بہت بہتر ہے اور یہ پاکستان کے لیے ایڈوانٹیج ہو گا۔‘
توصیف احمد کا کہنا تھا کہ اگر پہلے بیٹنگ کرتے ہوئے پاکستان کی ٹیم نے 160 سے 170 رنز بنا لیے تو پاکستان کی بولنگ لائن کسی بھی ٹیم کو دباؤ میں لا سکتی ہے۔
پاکستان کے لیے سنہ 2010 کا ورلڈ کپ کھیلنے والے آف سپنر عبد الرحمان کہتے ہیں کہ پاکستان کا سپن اٹیک پچھلے چھ ماہ سے بہت اچھی کارکردگی کا مظاہرہ کر رہا ہے۔
بی بی سی سے گفتگو کرتے ہوئے اُن کا کہنا تھا کہ ہمارا سپن اٹیک ہوم کنڈیشنز اور دیگر ممالک میں بھی بہت اچھا پرفارم کر رہا ہے اور یہ صرف چھوٹی ٹیموں کے خلاف نہیں بلکہ اس فارمیٹ میں نمبر ون سمجھی جانے والی ٹیموں کو بھی اس نے مشکل میں ڈال رکھا ہے۔
’سپن بولنگ اٹیک رنز بھی روک رہا ہے اور وکٹیں بھی لے رہا اور یہی وجہ ہے کہ حالیہ عرصے میں پاکستان کی جیت کی شرح میں بھی اضافہ ہوا۔‘
عبد الرحمان کا کہنا تھا کہ پاکستان کی ٹیم سری لنکا میں کھیلنے کا وسیع تجربہ رکھتی ہے، پاکستان کی ٹیم وہاں ورلڈ کپ بھی کھیل چکی ہے۔ لہذا اس تجربے کا پاکستان کو بہت فائدہ ہو گا۔
خیال رہے کہ پاکستان کی ٹی 20 ٹیم نے ہوم سیریز میں آسٹریلیا کو تین میچوں کی سیریز میں کلین سویپ کیا تو اس سے پہلے سری لنکا میں کھیلی جانے والی ٹی 20 سیریز کو ایک، ایک سے برابر کیا۔
پاکستان نے اکتوبر، نومبر میں جنوبی افریقہ کے خلاف ٹی 20 سیریز بھی دو، ایک سے اپنے نام کی تھی۔
نومبر میں پاکستان میں کھیلی جانے والی سہ فریقی ٹی 20 سیریز میں پاکستان نے کامیابی حاصل کی تھی جبکہ ستمبر میں متحدہ عرب امارات میں کھیلے جانے والے ایشیا کپ میں پاکستان رنر اپ رہا تھا۔
پاکستان ٹی 20 رینکنگ میں کچھ ماہ پہلے تک آٹھویں نمبر پر جا پہنچا تھا تاہم اب یہ ٹی 20 عالمی رینکنگ میں چھٹے نمبر پر ہے۔
توصیف احمد کہتے ہیں کہ پاکستان ابرار، محمد نواز اور صائم ایوب جبکہ ایک پیسرز اور ایک آل راؤنڈر کو میدان میں اُتارے گا۔
نیدرلینڈز اور امریکہ کے خلاف ابتدائی میچز کا ذکر کرتے ہوئے توصیف احمد کا کہنا تھا کہ پاکستان کو ان دونوں میچز میں زیادہ مشکلات کا سامنا نہیں کرنا پڑے گا لیکن ٹی 20 کرکٹ میں کچھ بھی ہو سکتا ہے۔
خیال رہے کہ 2024 میں امریکہ میں کھیلے جانے والے ٹی 20 ورلڈ کپ میں امریکہ نے پاکستان کو شکست دے کر اپ سیٹ کر دیا تھا، بعدازاں انڈیا نے بھی گروپ میچ میں پاکستان کو شکست دے دی تھی جس کی وجہ سے پاکستان اگلے مرحلے تک بھی کوالیفائی نہیں کر سکا تھا۔
عبد الرحمان کہتے ہیں کہ سری لنکن پچز میں ٹرن اور باؤنس دونوں ملتا ہے اور اگر فلیٹ پچ بھی بنائی جائے اور سپنر اچھا ہو تو پھر بھی اُسے مدد ملتی ہے۔
توصیف احمد کہتے ہیں کہ پاکستان کے پاس عثمان طارق کی صورت میں ایک منفرد بولنگ ایکشن رکھنے والا سپنر موجود ہے اور وہ دیگر ٹیموں کے لیے بہت مشکلات کھڑی کرے گا۔
عثمان طارق کے بولنگ ایکشن پر اُٹھائے جانے والے سوالات پر توصیف احمد کا کہنا تھا کہ وہ خود سپنر رہے ہیں اور اپنے تجربے کی بنیاد پر کہہ سکتے ہیں کہ عثمان طارق کے بولنگ ایکشن میں کوئی مسئلہ نہیں۔
’جب بھی انگلینڈ یا آسٹریلیا کے کسی بلے باز سے کوئی بولر نہیں کھیلا جاتا تو وہ اس طرح کی باتیں کرتے ہیں، عثمان طارق کو جہاں موقع ملے اسے وہاں کھلانا چاہیے۔‘
عبدالرحمان کہتے ہیں کہ مخالف ٹیم کو دیکھتے ہوئے پاکستان اپنی فائنل الیون بنائے گا، اس وقت پاکستان کا ہر سپنر فارم میں ہے۔ ’ابرار بھی وکٹیں لے رہے ہیں جبکہ محمد نواز بھی بھرپور فارم میں ہیں۔‘
’میں خود سری لنکا میں کرکٹ کھیل چکا ہوں، وہاں ہر سپنر بولنگ سے لطف و اندوز ہوتا ہے۔ پاکستانی سپنرز کسی بھی حریف ٹیم کے بلے بازوں کو مشکل میں ڈالیں گے۔‘
عبدالرحمان کہتے ہیں کہ فی الحال یہ کہنا قبل ازوقت ہو گا کہ سری لنکا میں کتنے رنز کا دفاع ہو سکے گا۔
اُن کے بقول ابتدائی میچز سے اندازہ ہو جائے گا کہ وہاں پچز کیسا کھیل رہی ہیں، وہاں ٹرننگ ٹریکس بھی بن سکتا ہے اور فلیٹ وکٹ بھی ہو سکتی ہے۔ اس کے بعد ہی یہ تعین ہو سکے گا کہ کتنا سکور ہونا چاہیے۔
’پاکستان کی جسی بولنگ ہے، اس کے خلاف 150 سے زیادہ رنز نہیں بننے چاہیے کیونکہ اگر زیادہ رنز بن گئے تو پھر بیٹنگ لائن پر دباؤ آئے گا۔‘
اُن کے بقول صائم ایوب شروع میں ہی وکٹیں بھی لے رہے ہیں اور رنز بھی روک رہے ہیں جبکہ بعد میں ابرار احمد اور محمد نواز حریف ٹیموں پر مزید دباؤ ڈال رہے ہیں۔ لہذا یہ تین بولرز بھرپور فارم میں ہیں، جس کا پاکستان کو فائدہ ہو گا۔
وہ کہتے ہیں کہ پاکستان کے پاس اس وقت صائم ایوب کی صورت میں رائٹ آرم آف بریک، ابرار احمد مسٹری سپنر، محمد نواز لیفٹ آرم سپنر جبکہ عثمان طارق کی صورت میں منفرد بولنگ ایکشن والے بولر ہیں۔
’جب آپ کے پاس اتنی خصوصیات والے بولرز ہوں اور وہ اچھی کارکردگی بھی دکھا رہے ہوں تو پھر آپ کا تھنک ٹینک بہت مضبوط ہو جاتا ہے۔‘
توصیف احمد کہتے ہیں کہ سری لنکا کے چاروں طرف سمندر ہے، جس کی وجہ سے ہوا میں نمی کا تناسب زیادہ ہوتا ہے لیکن یہاں پچز اتنا بھی برا نہیں کھیلتیں اور آئی سی سی یقینی بنائے گا کہ پچز اچھی ہوں لیکن لیگ سپنر اور رسٹ سپنر کسی بھی پچ میں مشکلات پیدا کر سکتا ہے۔
وہ کہتے ہیں کہ پاکستانی ٹیم کولمبو کے ہوٹل میں ہی رہے گی اور دیگر ٹیموں کو انڈیا سے سفر کر کے آنا پڑے گا۔
اُن کے بقول ایک ہی سٹیڈیم میں زیادہ میچز کھیلنے سے پاکستان کو کنڈیشنز کا دیگر ٹیموں کے مقابلے میں زیادہ بہتر پتہ ہو گا۔

[133]
امریکہ میں شدید سرد موسم کے دوران نیویارک میں ایک فوارے کے گرد برف کچھ ایسے جمع ہوئی کہ لوگ اسے آتش فشاں سے تشبیہ دینے لگے۔

[134]
پاکستان کے سب سے اہم انٹيلينجس ادارے انٹر سروسز انٹيليجنس يعني آئي ايس آئي کا نيا سربراہ لیفٹیننٹ جنرل رضوان اختر کو مقرر کيا گيا ہے۔ لیفٹيننٹ جنرل رضوان پانچ اکتوبر کو آئی ایس آئی کے موجودہ سربراہ لیفٹیننٹ جنرل ظہیر الاسلام عباسی کی ریٹائرمنٹ کے بعد اپنے عہدے کا چارج سنبھالیں گے۔ جنرل رضوان اختر سندھ رینجرز کے سربراہ کے طور پر کراچی میں شدت پسندوں اور جرائم پیشہ گروہوں کے خلاف کارروائیاں کر چکے ہیں اور گذشتہ ہفتے ہي اِس عہدے سے سبکدوش ہوئے تھے۔ مبصرین کہتے ہیں کہ آئی ایس آئی کے نئے سربراہ کے لیے سب سے بڑا چیلنج، اپنے ادارے کے سیاست میں ملوث ہونے کے تاثر کو ختم کرنا ہو گا۔ اسلام آباد سے آصف فاروقی کی رپورٹ۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[135]
پاکستان کے وزیراعظم شہباز شریف نے پاکستانی کرکٹ ٹیم کو 15 فروری کو انڈیا کے خلاف ٹی ٹوئنٹی ورلڈ کپ میچ کھیلنے کی اجازت دیتے ہوئے کہا ہے کہ یہ فیصلہ دوست ممالک کی درخواست پر کیا گیا ہے۔
اس سے قبل پاکستان کرکٹ بورڈ (پی سی بی) کے چیئرمین محسن نقوی نے وزیراعظم شہباز شریف کو پی سی بی، انٹرنیشنل کرکٹ کونسل کے نمائندوں اور بنگلہ دیش کرکٹ بورڈ کے صدر کے درمیان ہونے والے اجلاس میں کیے گئے فیصلے سے باضابطہ طور پر آگاہ کیا۔
حکومتی بیان میں کہا گیا ہے کہ ’حکومت پاکستان نے یہ فیصلہ بنگلہ دیش کرکٹ بورڈ کی جانب سے پی سی بی کو دی گئی باضابطہ درخواستوں کے ساتھ ساتھ سری لنکا، متحدہ عرب امارات اور دیگر رکن ممالک سے موصول ہونے والے پیغامات کی بنیاد پر کیا ہے۔‘
بیان کے مطابق وزیراعظم شہباز شریف نے پیر کی شام سری لنکا کے صدر انورا کمارا ڈسانائیکے سے فون پر بات بھی کی جس کے دوران سری لنکا کے صدر نے وزیراعظم سے موجودہ صورت حال کو خوش اسلوبی سے حل کرنے پر سنجیدگی سے غور کرنے کی درخواست کی۔
حکومتی بیان کے مطابق دوست ممالک کی درخواست کو مدنظر رکھتے ہوئے، حکومت پاکستان نے پاکستانی ٹیم کو ہدایت کی ہے کہ وہ 15 فروری 2026 کو آئی سی سی مینز ٹی ٹوئنٹی ورلڈ کپ کے شیڈول میچ کے لیے میدان میں اترے۔
بیان میں مزید کہا گیا کہ ’یہ فیصلہ کرکٹ کے جذبے کو برقرار رکھنے اور تمام شریک ممالک میں اس عالمی کھیل کے تسلسل کو یقینی بنانے کے مقصد سے کیا گیا ہے۔‘
اس سے قبل انٹرنیشنل کرکٹ کونسل اور پاکستان کرکٹ بورڈ کے حکام کی اتوار کو لاہور میں ملاقات ہوئی۔
آئی سی سی کے ڈپٹی چیئرمین عمران خواجہ اور ایگزیکٹو کمیٹی کے رکن مبشر عثمانی نے پاکستان کرکٹ بورڈ کے چیئرمین محسن نقوی سے ملاقات کی اور اس اجلاس میں بنگلہ دیش کرکٹ بورڈ کے صدر امین الاسلام بھی موجود تھے۔
End of سب سے زیادہ پڑھی جانے والی
واضح رہے کہ یہ تنازع اس وقت شروع ہوا تھا جب بنگلہ دیش نے اپنی ٹیم کی سیکیورٹی کے خدشات کا حوالہ دیتے ہوئے اپنے میچز انڈیا سے باہر منتقل کرنے کی درخواست کی تھی۔ تاہم ان کی درخواست کو آئی سی سی نے مسترد کر دیا تھا۔ جس کے بعد حکومت پاکستان نے اعلان کیا تھا کہ ان کی ٹیم 15 فروری کو انڈیا کے خلاف میچ کا بائیکاٹ کرے گی۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
انٹرنیشنل کرکٹ کونسل (آئی سی سی) نے بھی ایکس پر پوسٹ کرکے اس کی تصدیق کی۔
آئی سی سی نے لکھا کہ ’پاکستان کرکٹ بورڈ (پی سی بی) اور آئی سی سی کے درمیان کامیاب بات چیت کے بعد، یہ فیصلہ کیا گیا ہے کہ پاکستان ٹی 20 ورلڈ کپ میں اپنے تمام میچ کھیلے گا۔‘
اپنے بیان میں آئی سی سی نے کہا کہ ’آئی سی سی اور پی سی بی کے درمیان بات چیت ایک وسیع تر عمل کا حصہ تھی جس میں دونوں فریقوں نے تعمیری کام کرنے کی ضرورت کو تسلیم کیا اور کھیل کے مفادات میں دیانتداری، انصاف اور تعاون کے ساتھ متحد، پرعزم اور بامقصد رہنے پر اتفاق کیا۔‘
آئی سی سی نے مزید لکھا کہ ’اس جذبے میں یہ فیصلہ کیا گیا کہ تمام رکن ممالک آئی سی سی ایونٹس میں شرکت کی شرائط کے مطابق اپنے وعدوں کا احترام کریں گے اور آئی سی سی مینز ٹی ٹوئنٹی ورلڈ کپ کے موجودہ ایڈیشن کو کامیاب بنانے کے لیے ہر ممکن کوشش کریں گے۔‘
بنگلہ دیش کے حوالے سے آئی سی سی نے لکھا کہ ’بنگلہ دیش کے پاس کرکٹ کی ایک بڑی مارکیٹ ہے اور اس کو ذہن میں رکھتے ہوئے، آئی سی سی نے بنگلہ دیش میں کرکٹ کی ترقی کو مسلسل فروغ دینے کے لیے اپنے کردار کا اعادہ کیا ہے۔ یہاں 200 ملین سے زیادہ کرکٹ شائقین موجود ہیں۔ ہم اس بات کو یقینی بنائیں گے کہ اس ٹورنامنٹ میں شرکت نہ کرنے سے ملک میں کرکٹ پر کوئی طویل مدتی اثر نہ پڑے۔‘
اسی بیان میں آئی سی سی نے یہ بھی کہا کہ بنگلہ دیش کے ٹورنامنٹ میں نہ کھیلنے کے فیصلے کے باوجود اس پر کوئی جرمانہ عائد نہیں کیا جائے گا۔
اس کے ساتھ ساتھ آئی سی سی کا کہنا تھا کہ بنگلہ دیش کو سنہ 2031 کے ورلڈ کپ سے پہلے ایک آئی سی سی ایونٹ منعقد کرنے کا موقع دیا جائے گا۔
یاد رہے کہ پاکستان نے بنگلہ دیش کی حمایت کرتے ہوئے کہا تھا کہ ’اگر کوئی ملک سیکیورٹی وجوہات کی بنا پر کسی بھی ملک میں کھیلنے سے انکار کرتا ہے تو بنگلہ دیش کو بھی یہ حق ملنا چاہیے۔‘
اس کا حوالہ گزشتہ سال پاکستان میں ہونے والی چیمپئنز ٹرافی کا تھا جہاں انڈین کرکٹ ٹیم نے کھیلنے سے انکار کر دیا تھا اور پھر انڈیا کے میچ دبئی میں کرائے گئے تھے۔
بی سی سی آئی کے نائب صدر راجیو شکلا نے یہ فیصلہ سامنے آنے کے بعد میڈیا سے گفتگو میں اسے ’مثبت‘ قرار دیا ہے۔
انھوں نے کہا ہے کہ ’آئی سی سی چیئرمین کی نگرانی میں بین الاقوامی کرکٹ کونسل کے نمائندے لاہور گئے تاکہ پاکستان کرکٹ بورڈ اور بنگلہ دیش کرکٹ بورڈ سے بات کریں۔ اس کوشش کا جو نتیجہ نکلا ہے اس سے میں بہت خوش ہوں۔ یہ ایک اچھا اور دوستانہ حل ہے جس میں کرکٹ کی اہمیت کو ترجیح دی گئی ہے۔‘
ان کے مطابق ’آئی سی سی کے لیے یہ ایک بڑی کامیابی ہے۔ میں آئی سی سی کا شکریہ ادا کرنا چاہوں گا کہ وہ پاکستان کو مذاکرات کی میز پر لائی اور آخر کار یہ طے پایا کہ پاکستان کولمبو میں میچ کھیلے گا۔‘
’یہ ہم سب کے لیے خوشی کی خبر ہے کہ 15 فروری کو کولمبو میں جو میچ طے تھا وہ اب ہو گا پاکستان بھی کھیلے گا۔ اس طرح کرکٹ ورلڈ کپ بھی کامیاب ہو گا۔‘
’جہاں تک مذاکرات کا تعلق ہے، بنگلہ دیش کے تحفظات بھی دور کر دیے گئے ہیں اور ان کے بورڈ کو بھی کچھ رعایت دی گئی ہے، جس سے وہ بھی مطمئن ہیں۔ در حقیقت انھوں نے بھی آئی سی سی کی کوششوں کی تعریف کی ہے۔ اس صورت حال میں سب کی جیت ہوئی ہے اور میں خوش ہوں کہ میچ ہو گا اور ورلڈ کپ کامیاب ایونٹ ثابت ہو گا۔‘
سری لنکا کے صدر انورا کمارا ڈسانائیکے نے ایک پوسٹ میں پاکستان کا شکریہ ادا کیا۔
انھوں نے لکھا ’شکریہ شہباز شریف، آپ نے اس بات کو یقینی بنایا کہ ہم سب کو پیارا کھیل جاری رہے، یہ جان کر خوشی ہوئی کہ کولمبو میں جاری ٹی ٹوئنٹی کرکٹ ورلڈ کپ میں پاکستان انڈیا میچ شیڈول کے مطابق کھیلا جائے گا۔‘
انھوں نے لکھا کہ ’ٹورنامنٹ کے شریک میزبان ہونے کے ناطے سری لنکا آئی سی سی اور اس میں شامل تمام افراد کا شکریہ ادا کرتا ہے۔‘
ان کا کہنا تھا کہ ’سری لنکا پاکستان اور انڈیا کی کوششیں نہیں بھولا جب 1996 کے ورلڈ کپ میں دونوں ٹیموں نے کولمبو میں میچ کھیلے جبکہ دوسرے ممالک سیکیورٹی خدشات کی وجہ سے دستبردار ہو گئے۔‘
،تصویر کا ذریعہX/Anuradisanayke
اس سے قبل بنگلہ دیش کرکٹ بورڈ (بی سی بی) نے بھی پاکستان سے اپیل کی تھی کہ وہ 15 فروری کو ٹی ٹوئنٹی ورلڈ کپ 2026 میں انڈیا کے خلاف اپنا میچ کھیلے۔
ایک بیان میں بی سی بی نے پاکستان کرکٹ بورڈ کے چیئرمین محسن رضا نقوی، پی سی بی اور پاکستان کے کرکٹ شائقین کا تہہ دل سے شکریہ ادا کیا۔
بیان میں کہا گیا کہ اس عرصے کے دوران، ’پی سی بی نے بہترین یکجہتی کا مظاہرہ کیا ہے۔‘
بی سی بی کے صدر محمد امین الاسلام نے کہا کہ ’ہم اس دوران بنگلہ دیش کی حمایت میں پاکستان کی زبردست کوششوں سے بہت متاثر ہیں۔ ہمارا بھائی چارہ طویل عرصے تک پھلے پھولے۔‘
بی سی بی کے صدر نے اپنے بیان میں مزید کہا کہ ’گزشتہ روز پاکستان کے مختصر دورے کے بعد اور ہماری بات چیت کے ممکنہ نتائج کو دیکھتے ہوئے، میں کرکٹ کے مفاد میں پاکستان سے درخواست کرتا ہوں کہ وہ 15 فروری کو انڈیا کے خلاف آئی سی سی ٹی ٹوئنٹی ورلڈ کپ کا میچ کھیلے۔‘
،تصویر کا ذریعہBANGLADESH CRICKET BOARD
اس پیش رفت کے بعد سوشل میڈیا پر کافی بحث ہو رہی ہے اور یہ سوال کیا جا رہا ہے کہ آخر پاکستان کو اس بائیکاٹ کے فیصلے کو بدلنے سے کیا حاصل ہوا؟
عمر فاروق نے سوشل میڈیا پر لکھا کہ ’پاکستان نے بنگلہ دیش کے لیے لڑائی لڑی اور کافی حد تک بیانیے کی جنگ جیتنے میں کامیاب رہا۔ یہ موقف آئںدہ کے لیے ایک نئی بنیاد رکھ سکتا ہے۔ پاکستان اور بنگلہ دیش دو قوتیں ہیں۔‘
عمر فاروق کے مطابق ’اس تمام شور کے بیچ ایک سادہ سی بات گم ہو رہی ہے اور وہ یہ کہ بنگلہ دیش ورلڈ کپ میں شامل نہیں اور اس کے کھلاڑیوں کو ایک بڑے سٹیج پر کھیلنے کا موقع نہیں ملا۔‘
صحافی فیضان لاکھانی نے سری لنکا کے صدر کے بیان کا حوالہ دیتے ہوئے لکھا کہ ’جب ایک ایسے ملک کا صدر عوامی سطح پر آپ کا شکریہ ادا کر رہا ہو اور وہ بھی ایسے میچ کے لیے جس میں اس کی اپنی ٹیم نہ کھیل رہی ہو تو یہ واضح ہوتا ہے کہ یہ سب کھیل سے کہیں بڑا معاملہ تھا۔‘
ان کے مطابق ’اس سے پاکستانی کی کرکٹ کی دنیا میں اہمیت کا اندازہ ہوتا ہے اور یہ بھی علم ہوتا ہے کہ اس معاملے کو حل کرنے کے لیے حکومتی مداخلت کی ضرورت کیوں تھی۔‘

[136]
امریکہ کے محکمۂ خارجہ کے ترجمان نے امریکی انٹیلی جنس اداروں کے حوالے سے بتایا ہے کہ شام میں دیگر ممالک کے لوگوں کی طرح پاکستانی باشندے بھی موجود ہیں لیکن اُنھیں یہ نہیں معلوم کہ وہ دولتِ اسلامیہ کے جنگجوؤں کی مدد کر رہے ہیں یا نہیں۔
امریکی محکمۂ خارجہ کے ترجمان ونے چاؤلہ نے بی بی سی کو بتایا کہ امریکہ کو معلوم ہے کہ دولتِ اسلامیہ کے جنگجوؤں کی مدد کے لیے خود امریکی شہری بھی شام گئے ہیں اِس کے علاوہ یورپ سے ایک ہزار افراد وہاں گئے ہیں لیکن اُن میں اکثریت مشرق وسطیٰ کے شہریوں کی ہے۔
اُنھوں نے کہا کہ ’میں نہیں کہہ سکتا کہ پاکستان سے کتنے لوگ وہاں گئے ہیں لیکن ہم کو سمجھنا ہے کہ یہ دنیا بھر کا مسئلہ ہے۔‘
جب امریکی محکمہ خارجہ کے ترجمان سے پوچھا گیا کہ صدر اوباما دولتِ اسلامیہ کے خلاف جنگ میں پاکستان سے کس طرح کی مدد کی توقع کر رہے ہیں، تو اُن کا کہنا تھا کہ یہ پاکستان پر منحصر ہے اور اُسے خود یہ فیصلہ کرنا ہے کہ وہ کس طرح مدد کر سکتا ہے۔
’صدر اوباما نے کہا ہے کہ صرف فضائی حملے اِس مسئلے کا حل نہیں اِس کے علاوہ بھی کئی طریقوں سے مدد کی جا سکتی ہے، پاکستان کو دیکھنا ہوگا کہ وہ کس انداز میں دولتِ اسلامیہ کے خلاف عالمی برادری کا ساتھ دے سکتا ہے۔‘
سلامتی کونسل کے اجلاس میں صدر اوباما نے کہا تھا کہ دولتِ اسلامیہ کو اب صرف ختم کرنا ہے، مذاکرات کی کوئی گنجائش نہیں۔
ترجمان سے جب پوچھا گیا کہ امریکہ نے طالبان سے جنگ بھی کی اور پھر مذاکرات بھی کیے تو اگر دولتِ اسلامیہ بھی مذاکرات کرنے کا مطالبہ کرے تو کیا اُن سے بات چیت کی جائے گی؟
اِس سوال کے جواب میں ونے چاولہ کا کہنا تھا کہ وہ مستقبل کے بارے میں کوئی رائے زنی نہیں کر سکتے، لیکن موجودہ صورتِ حال اور دولتِ اسلامیہ کے جنگجوؤں کی کارروائیوں کو دیکھ کر مذاکرات کی گنجائش نہیں ہے۔
End of سب سے زیادہ پڑھی جانے والی
دولتِ اسلامیہ کو ختم کرنے یا اُن کی مدد کے لیے دیگر ممالک سے جانے والوں کو کس طرح روکا جائے گا، کیا اِس سلسلے میں کوئی نظام وضع کیا گیا ہے؟
اِس سوال کے جواب امریکی محکمہ خارجہ کے ترجمان کا کہنا تھا کہ امریکہ دولتِ اسلامیہ کے اثاثہ جات اور رقوم کی منتقلی کو روکنے کے لیے اقدامات کرے گا اور اُس بینکنگ سسٹم کا پتہ لگا کر وہاں سے رقوم کی منتقلی کو روکے گا جس کے ذریعے دولتِ اسلامیہ کو فنڈز فراہم کیے جا رہے ہیں۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[137]
پاکستان اور انڈیا کی ٹیمیں اتوار کو ٹی 20 ورلڈ کپ 2026 میں پہلی بار آمنے سامنے ہوں گی۔
کولمبو کا موسم معمول کے مطابق گرم اور مرطوب ہے، سمندر کی طرف سے آنے والی مستقل ہوا کچھ راحت ضرور دیتی ہے، خاص طور پر اگر آپ سائے میں کھڑے ہوں۔ لیکن جہاں موسم میں حدت ہے، وہیں پاکستان اور انڈیا کے درمیان ہونے والے اس اہم مقابلے کے گرد فضا میں ایک عجیب سی سرد مہری محسوس ہوتی ہے۔
انڈیا کی ٹیم جمعہ کی رات کولمبو پہنچی اور جس ہوٹل میں قیام کر رہی ہے وہ پاکستان کی ٹیم کے ہوٹل کے بالکل ساتھ واقع ہے۔ دونوں ٹیمیں ایک دوسرے کو اپنے شیشے کی عمارتوں سے دور سے دیکھ تو سکتی ہیں، لیکن براہِ راست بات نہیں کر سکتیں۔ ماحول میں خاموشی اور فاصلے کا اثر واضح ہے، اور کبھی جو دوستانہ تعلقات عام ہوا کرتے تھے، وہ اب صرف محدد نگاہوں تک رہ گئے ہیں۔
گذشتہ سال ہونے والے ایشیا کپ کے برعکس، جہاں دونوں ٹیمیں ایک ہی جگہ پر اور تقریباً ایک ہی وقت میں پریکٹس کرتی تھیں، اس بار کولمبو میں آئی سی سی کرکٹ ورلڈ کپ کے میچ سے پہلے کی تیاریوں میں واضح تبدیلی نظر آ رہی ہے۔ آر پریماداسا سٹیڈیم میں ٹریننگ سیشن جان بوجھ کر الگ الگ اوقات میں رکھے گئے ہیں، جس سے اندازہ ہوتا ہے کہ اس میچ کے گرد انتظامات کس قدر محتاط انداز میں کیے جا رہے ہیں۔
پاکستان کرکٹ ٹیم کی پریکٹس دوپہر کے وقت شیڈول ہے، جو عموماً دو بجے سے شام پانچ بجے تک جاری رہتی ہے۔ اس کے بعد ایک گھنٹے کا وقفہ رکھا گیا ہے تاکہ سٹیڈیم میں کسی قسم کی ملاقات نہ ہو۔ اس وقفے کے بعد انڈین ٹیم اپنی شام کی ٹریننگ شروع کرتی ہے۔ اس ترتیب سے یہ یقینی بنایا گیا ہے کہ دونوں ٹیمیں سٹیڈیم کے اندر کسی بھی وقت ایک ساتھ موجود نہ ہوں۔
یہ الگ الگ انتظامات اس بات کی نشاندہی کرتے ہیں کہ اس مقابلے کے حوالے سے حساسیت اب بھی بہت زیادہ ہے۔ لاجسٹک کی منصوبہ بندی اس طرح کی گئی ہے کہ کرکٹ کی اس مشہور روایتی مقابلے سے قبل دونوں ٹیموں کے درمیان مکمل فاصلہ برقرار رکھا جا سکے۔
جمعہ کی دوپہر سٹڈیم کے باہر انڈیا اور پاکستانی صحافیوں کے درمیان تناؤ دیکھنے میں آیا جب پاکستانی اور انڈین صحافی ویڈیو بلاگز بنا رہے تھے۔ اس دوران انڈیا صحافی وکرنت گپتا، جو اکثر پاکستانی صحافیوں کے ساتھ گھل مل جاتے تھے، کو نظر انداز کیا گیا اور زیادہ تر صحافیوں نے انھیں سلام تک نہیں کیا۔
پاکستان اور انڈیا جب پریماداسا سٹیڈیم، کولمبو میں آمنے سامنے یہ مقابلہ اب محض کھیل کی سپورٹس مین سپرٹ تک محدود نہیں رہا، بلکہ اس پر دونوں ممالک کے سیاسی بیانیے کی چھاپ بھی واضح دکھائی دیتی ہے۔ کرکٹ اپنی جگہ موجود ہے، مگر اس کے گرد محسوس ہونے والا تناؤ اس بات کا اشارہ دیتا ہے کہ یہ صرف بیٹ اور گیند کا مقابلہ نہیں رہا۔
End of سب سے زیادہ پڑھی جانے والی
کئی دہائیوں تک پاکستان اور انڈیا کے درمیان کرکٹ کا مقابلہ دنیا کے سب سے بڑے مقابلوں میں شمار ہوتا رہا۔ دونوں ٹیمیں سخت حریف تھیں، مگر میدان کے باہر کھلاڑیوں کے تعلقات خوشگوار رہتے تھے۔ وہ ایک دوسرے سے ملتے، ساتھ کھانا کھاتے اور دوستانہ انداز میں بات کرتے تھے۔
لیکن اب حالات پہلے جیسے نہیں رہے۔ جب دونوں ٹیمیں ایک دوسرے کے سامنے آتی ہیں تو کھلاڑیوں کے درمیان وہ گرمجوشی کم دکھائی دیتی ہے جو کبھی عام تھی۔ اب تعلقات پہلے جیسے دوستانہ نظر نہیں آتے۔ ایک وقت تھا جب باہمی احترام اور کھیل کی روح کو سب سے زیادہ اہمیت دی جاتی تھی، مگر اب ماحول بدلا ہوا لگتا ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
گذشتہ سال ایشیا کپ میں حالات نے نیا رخ اختیار کیا۔ کھیل کی رقابت اچانک بہت نیچے چلی گئی۔ انڈیا کی ٹیم نے میچ کے بعد مصافحہ نہیں کیا، جس پر کئی لوگ حیران ہوئے۔ فاتح ٹیم ہونے کے باوجود انھوں نے پاکستان کرکٹ بورڈ کے چیئرمین محسن نقوی سے ٹرافی لینے سے بھی انکار کر دیا۔ میدان میں بھی دونوں طرف کے کھلاڑیوں کے ردعمل سخت اور جذباتی تھے۔ بعض اشارے اور جملے ایسے لگ رہے تھے جیسے ان پر سیاست کا اثر ہو۔
موجودہ نسل کے کھلاڑیوں نے ایک دوسرے کے ملک میں زیادہ کرکٹ نہیں کھیلی۔ آخری بار دوستانہ لمحات سنہ 2023 میں دیکھنے کو ملے، جب شاہین آفریدی نے کولمبو میں پریما داسا سٹیڈیم کے باہر جسپریت بمراہ کو ان کے نومولود بچے کی خوشی میں تحفہ دیا۔ اسی طرح پلے کیلے سٹیڈیم میں پاکستانی کھلاڑی وراٹ کوہلی کے ساتھ ہنسی مذاق کرتے نظر آئے۔ اس وقت دونوں ٹیمیں ایک ہی مقام پر پریکٹس کر رہی تھیں، پریکٹس کے دوران گیندیں ایک دوسرے کی طرف جانا معمول کی بات تھی، لیکن مسکراتے ہوئے گیندیں واپس کر دی جاتی تھیں۔ کھلاڑی آپس میں باتیں کر رہے تھے اور ماحول خوشگوار تھا۔
اس نئی نسل کی کرکٹ کا آغاز بھی ایک مثبت انداز میں ہوا تھا۔ اے سی سی ایمرجنگ ٹیمز ایشیا کپ کے فائنل میں پاکستان اے اور انڈیا اے کے درمیان 23 جولائی 2023 کو کولمبو میں ہونے والا مقابلہ صرف دو روایتی حریفوں کے درمیان ایک میچ نہیں تھا بلکہ ایک نئے تعلق کی شروعات بھی بنا۔ یہیں پاکستان کے مہران ممتاز اور انڈیا کے ابھیشیک شرما کی پہلی بار شناسائی ہوئی۔
اس ٹورنامنٹ کے دوران ہونے والی مختصر ملاقات وقت کے ساتھ باہمی احترام کے ایک خوبصورت اظہار میں بدل گئی۔ چند ماہ بعد ابھیشیک شرما نے اپنی ایک بیٹ بطور تحفہ مہران ممتاز کو بھیجی، جو دبئی میں انھیں موصول ہوئی۔ یہ ایک چھوٹا مگر بامعنی لمحہ تھا، جو اس بات کی یاد دہانی کراتا ہے کہ کرکٹ کی شدید ترین حریفانہ فضا میں بھی ذاتی احترام اور تعلق کی گنجائش ہمیشہ موجود رہتی ہے۔
لیکن 2025 میں پاکستان اور انڈیا کے درمیان پیدا ہونے والی کشیدگی نے بہت کچھ بدل کر رکھ دیا۔ میدان کے باہر بڑھتی ہوئی سیاسی اور سفارتی دوریوں کا اثر کرکٹ پر بھی واضح نظر آنے لگا، جہاں کبھی دوستانہ اشارے اور باہمی احترام عام تھے، وہاں اب فاصلوں اور خاموشی نے جگہ لے لی۔ وہ تعلقات جو کبھی ایک بیٹ کے تحفے اور مختصر گفتگو سے مضبوط ہوتے تھے، اب غیر یقینی صورتحال اور محتاط فاصلے کی نظر ہوتے دکھائی دیتے ہیں۔
سابق کپتان شاہد آفریدی کہتے ہیں کہ پاکستان اور انڈیا کے کرکٹرز کے درمیان زبردست تعلقات رہے ہیں، ہم لوگ ایک دوسرے کے کمروں میں چلے جاتے تھے۔ کھانا کھاتے تھے یا اکٹھے باہر چلے جاتے تھے۔ وہ بہت زبردست دور تھا، انڈیا کی ٹیم جب پاکستان آتی تھی تو میں پوری ٹیم کو اپنے گھر کھانے پر بلاتا تھا۔
بی بی سی سے گفتگو کرتے ہوئے شاہد آفریدی کا کہنا تھا کہ اظہر الدین، گنگولی کے ساتھ تحائف کا تبادلہ ہوتا تھا۔ ہم لوگ میدان میں تگڑے مقابلے کے لیے اُترتے تھے۔ لیکن میدان سے باہر ہمارے تعلقات بہت اچھے رہے ہیں، چاہے وہ یوراج سنگھ ہوں یا ہربھجن، ظہیر خان یا اشیش نہرا ان سب کے ساتھ ہم لوگ بہت عزت کے ساتھ ایک دوسرے کے ساتھ گپ شپ کرتے تھے۔
شاہد آفریدی کا کہنا تھا کہ اُس دور کو آج کل کے بچے بہت مس کر رہے ہوں گے، وہ بہت اچھا دور تھا۔ ہم لوگ انتظار کرتے تھے کہ انڈیا کا دورہ ہو، اسی طرح انڈین ٹیم کا دل چاہتا تھا کہ وہ پاکستان کے دورے پر آئے۔
شاہد آفریدی کہتے ہیں کہ اب سیاست کی وجہ سے چیزیں بدل چکی ہیں۔ جب سیاستدان اپنے دروازے بند کرتے ہیں تو کھیل ایک ایسا ذریعہ ہوتا ہے جو بند دروازے کھولتا ہے۔ اب حالات بدل چکے ہیں اور یہ سب انڈیا کی طرف سے شروع ہوا۔ ہاتھ نہ ملانا، یا سٹیج پر پی سی بی کے چیئرمین کھڑے ہیں، آپ اُن سے ٹرافی نہیں لے رہے۔
اُن کا کہنا تھا کہ کھلاڑی اب بھی ایک دوسرے سے ملنا چاہتے ہیں، بلکہ ابھی بھی ملتے ہیں۔ یہ کیمرے کے سامنے بظاہر نہیں ملتے، لیکن کیمرے کے پیچھے ملتے ہیں۔ یہ سب انڈیا کی حکومت کی وجہ سے ہے، حالانکہ انڈین کرکٹ بورڈ بھی ایسا نہیں چاہتا اور وہ بھی پاکستان کے ساتھ کھیلنا چاہتا ہے۔ لیکن انڈیا کے جو بڑے ہیں، نہیں معلوم کہ اُن کی سمت کس طرف ہے۔ یہ کرکٹ کی دُنیا کے لیے بہت ہی منفی بات ہے۔
شاہد آفریدی کہتے ہیں کہ پاکستان اور انڈیا دونوں ممالک میں ایک دوسرے کی کرکٹ ٹیموں کے فینز ہیں۔ لیکن نفرتوں کی وجہ سے اور دُوریوں کی وجہ سے سارے مسائل سامنے آ رہے ہیں۔
اُن کے بقول مشرف کے دور میں بھی تعلقات خراب تھے۔ لیکن اس کے باوجود کرکٹ چلتی رہی تھی اور ایشوز پر بیٹھ کر بات ہوتی رہی۔ میرا خیال ہے کہ کھیل سفارت کاری کا بڑا ذریعہ ہے اور پاکستان اس معاملے میں ہمیشہ پہل کرتا رہا ہے، اصل رکاوٹ انڈیا کی طرف سے ہی ہے اور نہ ہی اُن کی نیت ہے۔
بی بی سی سے بات کرتے ہوئے سینیئر صحافی شردھا اُگرا نے کہا کہ وراٹ کوہلی پاکستانی کھلاڑیوں میں بہت مقبول تھے اور سب ان کا احترام کرتے تھے۔ وہ پاکستانی کھلاڑیوں سے کھل کر بات کرتے تھے اور گرمجوشی سے پیش آتے تھے۔ روہت شرما کے ساتھ مل کر ان کا انداز دیکھنے لائق ہوتا تھا۔ ان کے مطابق کوہلی اور روہت اس نسل سے تعلق رکھتے ہیں جس نے پاکستان اور انڈیا کو زیادہ باقاعدگی سے کھیلتے دیکھا، اور اب ایسا تعلق کم ہوتا جا رہا ہے۔
انھوں نے کہا کہ ’2004 کے دورے میں شامل کئی کھلاڑی تقریباً دس بارہ سال پہلے تک کھیلتے رہے۔ ان کے درمیان سچی دوستی تھی جو مشترکہ یادوں اور تجربات پر بنی تھی۔ میدان میں مقابلہ سخت ہوتا تھا، لیکن میدان سے باہر تعلقات اچھے رہتے تھے۔ کھلاڑی ایک دوسرے کے ساتھ وقت گزارتے تھے۔ آج کے دور میں ہر چیز اس بات سے جڑی ہوتی ہے کہ لوگ اسے کیسے دیکھیں گے، اور یہی دباؤ ماحول کو بدل دیتا ہے۔‘
اُن کا مزید کہنا تھا کہ ’اگر کسی انڈیا کھلاڑی کو پاکستانی کھلاڑی کے ساتھ دوستانہ انداز میں دیکھا جائے یا اس کے برعکس، تو اس تصویر یا ویڈیو پر دونوں ملکوں میں تنقید ہو سکتی ہے۔ سوشل میڈیا اور سیاسی بیانیہ ہر وقت لوگوں کے موبائل فون پر موجود ہوتا ہے۔ کھلاڑی اس ماحول سے واقف ہیں۔ عوامی رائے تیزی سے بنتی ہے اور اکثر سخت ہوتی ہے۔‘
موجودہ کھلاڑیوں کے حوالے سے بات کرتے ہوئے شردھا اُگرا نہ کہا کہ ’یہ تبدیلی صرف رویوں میں نہیں بلکہ تجربے میں بھی ہے۔ موجودہ کھلاڑی اس دور میں بڑے ہوئے ہیں جب دونوں ملکوں کے درمیان باقاعدہ سیریز نہیں ہو رہی تھیں۔ ان کی ملاقاتیں زیادہ تر آئی سی سی ٹورنامنٹس تک محدود ہیں، جو مختصر اور سخت نگرانی میں ہوتی ہیں، اس لیے آپس میں گہرا تعلق بننے کا موقع کم ملتا ہے۔‘
پاکستان نے آخری بار 2012-13 میں انڈیا میں وائٹ بال سیریز کھیلی تھی۔ اس کے مقابلے میں انڈیا نے آخری بار پاکستان کا دورہ 2006 میں کیا تھا۔ جس میں ٹیسٹ اور محدود اوورز کے میچ شامل تھے۔ اس کے بعد سے انڈیا نے پاکستان کا دورہ نہیں کیا اور دونوں ممالک کے درمیان دو طرفہ کرکٹ معطل رہی۔ گذشتہ ایک دہائی میں دونوں ٹیمیں صرف بڑے عالمی ٹورنامنٹس جیسے آئی سی سی ورلڈ کپ، آئی سی سی چیمپیئنز ٹرافی اور ایشیا کپ میں ہی آمنے سامنے آئی ہیں۔
شردھا اُگرا کے مطابق ’سارو گنگولی اور راہول ڈریوڈ کی نسل پاکستان کو قریب سے جانتی تھی۔ وہ وسیم راجا، ظہیر عباس اور عمران خان جیسے کھلاڑیوں کو صرف بڑے نام نہیں بلکہ حقیقی حریف کے طور پر دیکھتے تھے۔ چھوٹے چھوٹے اشارے، جیسے میچ کے دوران کسی کی مدد کرنا، عام بات سمجھی جاتی تھی۔ احترام فطری تھا، دکھاوے کا نہیں۔‘
انھوں نے کہا کہ ماضی میں دونوں ممالک کے تعلقات میں کشیدگی کے باوجود کرکٹ نے حالات کو بہتر بنانے میں کردار ادا کیا۔ کرکٹ کو سفارتی ذریعہ بھی سمجھا جاتا تھا۔ بورڈز کے درمیان رابطہ قائم رہتا تھا اور دورے جاری رہتے تھے۔ وقت کے ساتھ اعلیٰ سطح پر رابطے کم ہوتے گئے۔ اس کا اثر نیچے تک آیا، بورڈز سے کھلاڑیوں تک۔ آج سوشل میڈیا ہر چیز کو زیادہ سنسنی خیز بنا دیتا ہے۔ کھلاڑی زیادہ محتاط ہو گئے ہیں اور اسی لیے ملاقاتیں بھی کم ہو گئی ہیں۔
ماضی میں سیاسی تعلقات خراب ہونے کے باوجود کرکٹ سیریز جاری رہتی تھیں۔ کھلاڑی ایک ہی ہوٹل میں قیام کرتے، لمبے دوروں پر ساتھ وقت گزارتے اور اسی سے شناسائی بڑھتی تھی۔ آج سکیورٹی کے سخت انتظامات ہیں، ٹیمیں الگ ہوٹلوں میں رہتی ہیں اور ملاقاتیں محدود ہو گئی ہیں۔ اس سے ذاتی قربت کم ہو گئی ہے اور فاصلہ بڑھ گیا ہے۔
انھوں نے مزید کہا کہ ’حالیہ ایشیا کپ نے اس فاصلے کو اور بڑھا دیا۔ مصافحہ نہ ہونا اور میدان میں تناؤ نے ماحول کو مزید سخت کر دیا۔ ایسے واقعات کھلاڑیوں کے درمیان اعتماد بڑھانے کے بجائے فاصلے کو مضبوط کرتے ہیں۔‘
ان کے مطابق ’موجودہ نسل نے وہ دور دیکھا ہی نہیں جب تعلقات بہتر تھے۔ وہ صرف آئی سی سی ایونٹس میں ملتے ہیں۔ سنہ 2023 تک عمومی رویہ اچھا تھا، لیکن سنہ 2025 کے ایشیا کپ کے بعد ماحول بدل گیا۔ یہ صورتحال کب تک رہے گی اور کیسے بہتر ہوگی، اس بارے میں کچھ کہنا مشکل ہے۔‘

[138]
جو گھبرالو انتظامیہ کوٹھڑی میں لگا 32 انچ کا ٹی وی یہ سوچ کر ٹھیک نہ کروائے کہ جیل سے باہر کیا ہو رہا ہے دیکھ کر قیدی کہیں اپ ٹو ڈیٹ رہ کر فیصلے نہ کرنے لگے، ایسی ڈری ڈری انتظامیہ سے یہ گمان رکھنا کون سی عقل مندی ہے کہ جو دس کیمرے کوٹھڑی کے ارد گرد نصب کیے گئے ہیں ان میں قیدی کی مسلسل خراب ہوتی ایک چھوٹی سی آنکھ کسی سنتری کو نظر آ جائے گی۔
ارے بھائی اس قدر واویلے کی کیا ضرورت ہے ۔ٹارچر سے قیدی مر تو نہیں گیا، پھانسی تو نہیں ہو گئی، زبان تو نہیں کٹی، آنکھ ہی تو خراب ہوئی ہے اور وہ بھی صرف ایک، وہ بھی صرف 85 فیصد۔ ابھی خیر سے دوسری آنکھ سلامت تو ہے۔
ویسے بھی دو آنکھوں سے ایسا کیا دیکھنا ہے جو ایک آنکھ سے نہیں دکھ سکتا اور  قیدی جس سرزمین کا پیدائشی ہے وہاں کیا دیکھنا کیا نہ دیکھنا سب برابر۔
سب کی آنکھوں پر ایک نادیدہ پٹی ہے۔ کرسی پر بیٹھو تو خود بخود چڑھ جاتی ہے، کرسی الٹ جائے تو اتر جاتی ہے، جتنی بار بیٹھو گے چڑھتی اترتی ہی رہے گی۔
دیکھیے اگر  آپ قاتل ہیں مگر پیسے اور رسوخ والے ہیں تو جیل میں آپ کی بادشاہت پکی۔
گھر کے کھانے چوبیس گھنٹے، سرکاری بجلی پر مسلسل  اے سی، ٹی وی، ڈیک، ہاتھ باندھے مشقتی، موبائل فونز کا من چاہا استعمال،  یار دوستوں سے حسبِ خواہش ملاقات۔ گھر کی یاد آئے تو رات گھر پے گذار کے  صبح  واپسی کی سہولت۔جیل کوٹھری اور صحن دیکھ دیکھ کر جیا اکلانے لگے  تو پرائیویٹ ہسپتال کے پرائیویٹ کمرے کو سب جیل قرار دلوا دینا بائیں ہاتھ کا کھیل۔ قیدی کی مرضی کتنے دن یا کتنے مہینے 'بیمار' رہنا چاہے۔
ایسے دبنگ اسیر کے سامنے اے بی سی کلاس کے جیل مینوئل کی اوقات ٹشو پیپر سے بھی کم ہے۔ ایسے دھانکڑ سے تو جیلرز اپنی ترقی کی سفارش کرواتے ہیں۔
چلیے قاتل نہ سہی ڈاکو سہی۔ جتنا بڑا نام اتنا ہی دبدبہ اور احترام۔ جب چاہیں سرینڈر کر دیں، جب چاہیں فرار ہو جائیں۔ دشمنوں سے بچنے اور اطمینان سے اندر بیٹھ کر دھندہ چلانے کی جتنی آزادی جیل کی قید میں میسر ہوتی ہے آپ کی سوچ ہے۔
End of سب سے زیادہ پڑھی جانے والی
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
آپ نے کروڑوں اربوں کا غبن کیا کوئی بات نہیں۔ انسان خطا کا پتلا ہے۔ پلی بارگین کا راستہ آخر کس لیے ہے، استعمال کیجیے اور باعزت گھر جائیے۔
آپ کے ہاتھوں کوئی خادمہ، کوئی مزدور ، کوئی بھکاری، کوئی نشئی ایسے میں مرجائے جب آپ خود نشے میں دھت اسے ڈنڈوں اور سریوں سے مار ڈالیں یا پھر  گاڑی کے نیچے دے ڈالیں، کاہے کو ٹینشن لینے کا۔ مرنے والے کے ورثا کی اتنی اوقات کہاں کہ سب چھوڑ چھاڑ کے انصاف کا سراب چھونے کے لیے برس ہا برس جوتیاں چٹخانے پر آمادہ ہوں۔
کوئی انگلا کنگلا پھر بھی اڑ جائے تو اسے تحکمانہ پیار سے سمجھانے کے لیے پولیس، وکیل، گماشتے اور دور پرے کے رشتہ دار ہیں نا۔ تب بھی نہ مانے تو افسردہ سا منہ بنا کر مقتول کے ورثا کے سامنے خجالت کی ایکٹنگ کریں۔ بیس پچیس پچاس لاکھ منہ پہ ماریں۔ مقتول کے تو اچھے بھی اللہ کے نام پر آپ کو یہ کہتے ہوئے معاف کر دیں گے کہ مرنے والا تو چلا گیا، جو اللہ کی مرضی۔
اور پھر ایک مشترکہ تحریری معافی نامہ بنا کے جج کے سامنے دھر دیں۔ ہو گیا عزت سے سارا کام۔ جج بھی سکھ کا سانس لے گا، مقتول کے ورثا بھی راضی اور آپ اپنی جگہ حسبِ معمول معزز ۔
آپ بھلے فیکٹری کو آگ لگا کے سینکڑوں انسان بھسم کر دیں، جعلی خوراک و ادویات کے خنجر سے ہزاروں انسانوں کی موت کا سامان کر دیں، ناقص تعمیر کر کے بیسیوں خاندانوں کی کثیر منزلہ قبر بنا دیں۔ نجات کا کوئی نہ کوئی قانونی و اخلاقی راستہ نکل ہی آئے گا۔
بس کبھی کوئی آدرشی انسان بننے کی بے وقوفی مت کیجئے گا، سماج بدلنے کا خناس کبھی دماغ میں نہ آئے، ہر ایک کو اس کی قابلیت کے مطابق کا نعرہ لگانے سے لازماً گریز کریں، چند ہاتھوں میں وسائل و دولت و طاقت کے ارتکاز کو مت گھوریں، زندگی کو بلیک اینڈ وائٹ کے بجائے گرے میں دیکھنے کی عادت ڈالیں۔
آئین کو کوئی سنجیدہ کتاب سمجھ کے کبھی نہ پڑھیں، وقت کی ہر اسٹیبلشمنٹ کے دائیں ہاتھ پر رہیں، بائیں یا سامنے آنے کی سوچیں بھی نہ۔ یہ جان لیوا غلط فہمی بھی اپنے سے دس ہاتھ دور رکھیں کہ طاقت کا سرچشمہ عوام ہیں۔ کیا تم نے نہیں سنا یا دیکھا کہ ہزاروں بھیڑ بکریوں کی رکھوالی کے لیے بس ایک گڈریا اور ایک کتا کافی ہوتا ہے؟
سیاست ضرور کریں مگر اوقات اور دائرے کے اندر رہتے ہوئے۔ کمزوروں اور چھوٹوں سے شفقت کریں نہ کریں مگر بڑوں کا احترام اور ان کے ترتیب شدہ آدابِ حکمرانی و ملازمت کی حرمت برقرار رکھنے کا سبق نہ بھولیں۔ وسائل کی نیلامی کے نتیجے میں جس مقتدر کا جتنا حق بنتا ہے اسے بغیر کہے دے دیں۔ اگر مگر چونکہ چنانچہ جیسی لفظیات ذہن سے نکال کے پھینک دیں۔
کرسی ملے نہ ملے مٹھی چاپی، مالش پالش جاری رہنی چاہیے۔کسی کو نہیں معلوم  کب کھل جا سم سم ہو جائے اور کسی بھی لمحے جاری ہونے والے گزٹ نوٹیفکیشن میں آپ غدار سے محبِ وطن، چور سے ایماندار ، پاگل سے جینیس، موقع پرست سے اصول پسند قرار پائیں۔ اوپر والا یا اوپر والے مہربان تو سینکڑوں مقدمات ایسے اڑن چھو ہوں گے کہ کیا کوئی دودھ کا دھلا ہو گا۔
یہ سب نہیں سمجھیں گے، سسٹم پر انگشت نمائی جاری رکھیں گے اور بالک ہٹ پر ہی رہیں گے تو پھر لاپتہ بھی ہوں گے، زبان بھی کٹے گی، رشتے دار اور دوست بھی شکنجے میں آئیں گے، بھانت بھانت کی کوٹھڑیوں میں بھی منتقل ہوتے رہیں گے، آنکھ کیا حواس سے بھی جائیں گے۔
کوئی اتنی بھی نہیں سنے گا کہ بھائی آئی سپیشلسٹ اور ڈینٹسٹ نہ سہی کم از کم  دیوار پہ لگا بتیس انچ کا ٹی وی ہی ٹھیک کروا دو۔
یہ شعر حبیب جالب کا ضرور ہے مگر آپ تو سیانے ہیں۔
کیا ضرورت تھی یہ کہنے کی کہ میں اگر نکالا گیا تو اور خطرناک ہو جاؤں گا۔ اب بھگتو۔۔۔

[139]
پاکستان کے سب سے بڑے شہر کراچی میں ٹارگٹ کلنگ سمیت مختلف جرائم میں مبینہ طور پر ملوث ملزم محفوظ اللہ عرف بھالو پولیس مقابلے میں ہلاک ہوگیا ہے جبکہ ملزم کے دو ساتھیوں کو گرفتار کرنے کا دعویٰ کیا گیا ہے۔
شہر کے مغربی اور پشتون آْبادی والے علاقے کٹی پہاڑی میں یہ واقعہ بدھ کی شب پیش آیا۔
ایس پی سی آئی ڈی پولیس راجہ عمر خطاب کا کہنا ہے کہ پولیس کو دیکھ کر ملزمان نے کریکر حملہ بھی کیا اور جوابی کارروائی میں محفوظ اللہ عرف بھالو مارا گیا۔
کٹی پہاڑی اور آس پاس کے علاقے میں چند سال قبل ہونے والے لسانی فسادات میں محفوظ اللہ عرف بھالو بھی ایک اہم کردار تھا۔
ملزم کے بارے میں عام رائے یہ تھی کہ وہ رکشہ ڈرائیور تھا جب اس کو تشدد کا نشانہ بنایا گیا تو اس نے اپنے رکشہ نذر آتش کر کے بدلہ لینا شروع کردیا۔
کٹی پہاڑی پر واقع پولیس چیک پوسٹ پر بھی سفید رنگ سے بھالو تحریر رہا۔
پولیس کا کہنا ہے کہ ملزم بڑے عرصے تک علاقے میں دہشت کی علامت تھا، جس پر ٹارگٹ کلنگ، بھتہ خوری اور منشیات سمیت سو سے زائد مقدمات دائر ہیں۔
سندھ کے وزیراعلیٰ سید قائم علی شاہ نے مقابلے میں شریک پولیس ٹیم کے لیے 10 لاکھ روپے جبکہ کراچی پولیس کے سربراہ غلام قادر تھیبو نے پانچ لاکھ روپے انعام کا اعلان کیا ہے۔
End of سب سے زیادہ پڑھی جانے والی
دوسری جانب گرفتار ملزمان کی شناخت ظاہر نہیں کی گئی ہے۔ پولیس کا کہنا ہے کہ ملزمان سے تفتیش کے بعد تفصیلات ظاہر کی جائیں گی۔
واضح رہے کہ جولائی2013 میں بھی پولیس نے محفوظ اللہ کو مقابلے میں ہلاک کرنے کا دعویٰ کیا تھا لیکن بعد شناخت ہونے پر پولیس کو یہ دعویٰ واپس لینا پڑا تھا۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[140]
سنہ 2025 انڈین فلم انڈسٹری کے لیے ایک بار پھر اپنے پرانے رنگ ڈھنگ کی جانب واپسی کا سال ثابت ہوا۔
سنہ 2024 میں خواتین کی کہانیوں پر مبنی فلموں نے عالمی سطح پر انڈیا کے سینما امیج کو نیا رخ دیا تھا اور اسی وجہ سے خوب داد سمیٹی تھی، مگر سنہ 2025 میں بالی وڈ کی پرتشدد، مردانہ ایکشن تھرلر فلموں نے باکس آفس اور عوامی بحث و مباحثے کو جنم دیا اور تقریباً ہر ہی فلم کی ریلیز کے بعد یا اس کے ٹریلر یا ٹیزر کے آنے پر اس فلم کی کہانی پر خوب بحث ہوئی۔ جس میں تنقید اور تعریف دونوں ہی شامل تھیں۔
سال کے آخری ہفتوں میں سوشل میڈیا پر سب سے زیادہ چرچا فلم ’دھورندھر‘ کا رہا، جو انڈیا اور پاکستان کے درمیان کشیدگی کے پس منظر میں بنائی گئی ایک جاسوسی تھرلر ہے۔ گینگ وار سیاست اور پرتشدد مناظر سے بھرپور یہ فلم سال کی سب سے بڑی ہٹ ثابت ہوئی اور اس فلم نے مردانہ طاقت کے بیانیے کو مزید تقویت دی۔
یہ رجحان سنہ 2024 سے بالکل مختلف تھا، جب خواتین کی بنائی گئی کئی فلمیں جن میں پایل کپاڈیا کی ’آل وی امیجن ایز لائٹ‘، شوچی تلاتی کی ’گرلز ول بی گرلز‘ اور کرن راؤ کی ’لاپاتا لیڈیز‘ کو عالمی توجہ بھی حاصل ہوئی اور ان فلموں کی خوب تعریف بھی ہوئی اور پزیرائی بھی ملی۔
فلمی نقاد مایانک شیکھر انڈین فلم انڈسٹری کی اس صورتحال کو محض ایک رجحان نہیں بلکہ ایک حقیقت قرار دیتے ہوئے کہتے ہیں کہ ’سنہ 2024 نے یہ ثابت کیا کہ انڈین خواتین فلم ساز کی آواز کو دبایا نہیں جا سکتا بلکہ یہ خواتین فلم ساز عالمی سطح پر نمایاں رہیں۔‘
تاہم سنہ 2025 کے ٹاپ 10 باکس آفس ہٹس میں زیادہ تر فلمیں مردانہ ہیروز کے گرد گھومتی رہیں۔ تاریخی ایپک ’چھاوا‘ اور ایکشن سپیکٹیکل ’وار 2‘ نمایاں رہیں، جبکہ واحد خواتین مرکزی کردار والی فلم ملیالم زبان کی سپر ہیرو فلم ’لوکہ‘ تھی۔
محض ایکشن فلمیں ہی نہیں بلکہ رومانوی بلاک بسٹر ’سیاّرا‘ بھی ایک مرد راک سٹار کی کہانی تھی جو اپنی الزائمر کی مریضہ ساتھی کو ’بچاتا‘ ہے۔ اسی طرح ’کانتارا: چیپٹر 1‘ اور ’مہاوتار نرسمہا‘ جیسی دیومالائی فلموں نے بھی روایتی مردانہ ہیروازم کو بڑھاوا دیا۔
یوں سنہ 2025 کی سب سے زیادہ زیرِ بحث فلمیں مردوں کی تکالیف اور جدو جہد، طاقت اور انتقام کی بلند آوازوں سے بھری رہیں۔
End of سب سے زیادہ پڑھی جانے والی
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سنہ 2025 کے ٹاپ 10 فلموں میں سب سے زیادہ بحث کا موضوع رہی فلم ’تیرے عشق میں‘، جس میں ایک غصے سے بھرپور مردانہ کردار اور ایک کامیاب عورت دکھائی گئی ہے، جس کی خواہشات اور خواب اس کے عاشق کی جنونی محبت کے باعث دب جاتے ہیں۔ زہریلی مردانگی کو رومانوی انداز میں پیش کرنے پر تنقید کے باوجود یہ فلم اداکار دھنوش کی سب سے زیادہ کمائی کرنے والی ریلیز ثابت ہوئی، جس نے دنیا بھر میں 1550 کروڑ روپے سے زیادہ کا بزنس کیا۔
اسی دوران ایک اور غیر متوقع ہٹ فلم ’ایک دیوانے کی دیوانیت‘ رہی، جو کم بجٹ کی رومانوی ڈرامہ فلم تھی۔ اس میں ہیرو کو ایک ’جنونی عاشق‘ کے طور پر دکھایا گیا ہے جو ’نہ‘ کو قبول کرنے سے انکار کرتا ہے۔
کنگز کالج لندن کی سینئر لیکچرر پریانکا باسُو کے مطابق سنہ 2024 نے ’یہ دکھایا کہ کیا ممکن ہے‘، مگر وہ کہتی ہیں کہ انڈین فلم انڈسٹری نے تاریخی طور پر خواتین کو مرکزی کردار سے محروم رکھا ہے۔ ان کے مطابق فلمی صنعت میں کاسٹنگ، معاوضے اور مواقع کے حوالے سے شدید عدم مساوات موجود ہے۔ ’صرف ایک سال میں یہ سب بدلنا غیر حقیقی ہے، ہمیں مزید ایسے برسوں اور مزید کہانیوں کی ضرورت ہے جو خواتین کو مرکزی کرداد کے قریب رکھیں۔‘
انڈین سینما، خصوصاً بالی وڈ، کی مردانہ ہیروازم کی روایت امیتابھ بچن کے سنہ 1970 کی دہائی کے ’اینگری ینگ مین‘ کردار سے جڑی ہے۔ حتیٰ کہ شاہ رخ خان کا رومانوی دور بھی ایک مختصر وقفہ ثابت ہوا، جسے انھوں نے بعد میں چھوڑ کر پٹھان اور جوان جیسی ایکشن فلموں کو ترجیح دی۔
یہ رجحان اب سٹریمنگ پلیٹ فارمز تک بھی پہنچ گیا ہے، جو کبھی خواتین پر مبنی کہانیوں کے لیے متبادل جگہ سمجھے جاتے تھے۔ میڈیا ریسرچ کمپنی اورمیکس کی ایک حالیہ رپورٹ کے مطابق 338 انڈین شوز کے تجزیے میں یہ بات سامنے آئی کہ ایکشن اور کرائم تھرلرز، جو زیادہ تر مردانہ کرداروں پر مبنی ہیں، اب 43 فیصد مواد پر مشتمل ہیں۔ خواتین پر مبنی کہانیاں سنہ 2022 میں 31 فیصد تھیں جو سنہ 2025 میں کم ہو کر صرف 12 فیصد رہ گئی ہیں۔
فلمی نقاد مایانک شیکھر کے مطابق ’کسی موقع پر او ٹی ٹی پلیٹ فارمز نے باکس آفس منطق کا پیچھا شروع کر دیا۔ اب سٹریمنگ تھیٹر کی رجحانات کی عکاسی کرتی ہے، بجائے اس کے کہ انھیں چیلنج کرے۔‘
تجارتی امور پر نظر رکھنے والے ماہرین کا کہنا ہے کہ انڈین فلموں میں مردانہ کرداروں کی بالادستی تخلیقی زوال نہیں بلکہ ناظرین کی طلب یعنی لوگوں کی ڈیمانڈ کا نتیجہ ہے۔ فلمی تجزیہ کار ترن آدرش کے مطابق ’انڈین فلمیں روایتی طور پر مردانہ کرداروں پر مبنی رہی ہیں، لیکن ہمارے پاس ’مدر انڈیا‘ اور ’پاکیزہ‘ جیسی خواتین پر مبنی کلاسکس بھی موجود ہیں۔‘
ان کے بقول فلمی دُنیا پر یہ الزامات چند نقادوں کی رائے تو ہو سکتے ہیں مگر یہ فلمی دُنیا کی قسمت نہیں بدل سکتے۔
تاہم مصنفہ اور نیٹ فلکس سیریز دہلی کرائم 3 کی شریک لکھاری انو سنگھ چوہدری کا کہنا ہے کہ سب کچھ ناظرین کی پسند پر ڈال دینا ایک عام بات ہوتی جا رہی ہے۔ ان کے مطابق ’مردانہ بلاک بسٹرز ہمیشہ سے موجود رہے ہیں کیونکہ ہمارا معاشرہ پدرشاہی اور مردانہ غلبے پر مبنی رہا ہے۔ یہ راتوں رات نہیں بدلے گا، لیکن جیسے جیسے عالمی منظرنامہ بدلے گا، ہماری فلمیں بھی بدلیں گی۔‘
معاشی حقیقت بھی اس رجحان کو تقویت دیتی ہے۔ پروڈیوسرز، ڈسٹری بیوٹرز اور نمائش کنندگان سکرینز، مارکیٹنگ اور فلم کی نمائش پر کنٹرول رکھتے ہیں، جو اکثر بڑے مرد ستاروں کی بینک ایبلٹی پر منحصر ہوتا ہے۔ خواتین پر مبنی اور آزاد فلمیں اس میدان میں سخت مشکلات کا سامنا کرتی ہیں خاص طور پر جب ان کے پاس بڑے نام نہ ہوں۔
سکرین رائٹر آتیکا چوہان جنھوں نے خواتین پر مبنی فلمیں ’چھپاک‘ اور ’مارگریٹا ود اے سٹرا‘ لکھی ہیں کا کہنا ہے کہ ’موجودہ دور ظاہری اور مبالغہ آمیز عورت دشمنی کا ہے۔‘ ان کے مطابق یہ جزوی طور پر اس ردعمل کا نتیجہ ہے جو خواتین نے سنہ 2017-19 کی ’می ٹو‘ تحریک کے دوران جواب دہی کے مطالبے کے طور پر پیش کیا گیا۔ تحریک نے فلمی صنعت میں وسیع پیمانے پر بدسلوکی کو بے نقاب کیا مگر اس کا اثر غیر مساوی رہا۔ کچھ ملزمان کو وقتی نقصان ہوا لیکن زیادہ تر واپس کام پر آ گئے اور طاقت کے ڈھانچے میں عدم توازن برقرار رہا۔‘
چوہان کے مطابق ’جب تک یہ انتہائی مردانہ کرداروں والی فلمیں پیسہ کما رہی ہیں یہ کہیں نہیں جا رہیں یعنی ان کا دور ختم ہونے والا نہیں ہے۔‘
اس کے باوجود اُمید کی کرنیں موجود ہیں خاص طور پر چھوٹی علاقائی فلمی صنعتوں اور آزاد فلم سازوں سے۔ انو سنگھ چوہدری کے مطابق ’نئی نسل کے آزاد فلم ساز ’دلکش اور قابلِ عمل سینما‘ بنا رہے ہیں نہ کہ صرف بڑے پیمانے پر تفریحی فلمیں۔‘
تیلگو فلم ’دی گرل فرینڈ‘ ایک عورت کی کہانی بیان کرتی ہے جو زہریلے تعلق سے آزاد ہونا سیکھتی ہے، جبکہ تمل فلم ’بیڈ گرل‘ کو خواتین کے نقطہ نظر سے کامیاب بلوغت کی کہانی قرار دیا گیا۔ ملیالم فلم ’فیمینیچی فاطمہ‘ نے مزاح کے ذریعے ایک مسلم گھریلو خاتون کی خاموش بغاوت کو دکھایا۔ سٹریمنگ پلیٹ فارم پر ’دی گریٹ شمس الدین فیملی‘ کو جدید مسلم خواتین کی روزمرہ جدوجہد اور پیچیدگیوں کو اجاگر کرنے پر سراہا گیا۔
انو سنگھ چوہدری کے مطابق ’یہ ایک خاموش تحریک ہے جو حاشیے سے کام کر رہی ہے اور یہ ختم نہیں ہونے والی۔‘

[141]
’طارق رحمان ہمارے رہنما ہیں، ہمارے چیئرمین ہیں اور جب بی این پی حکومت بنائے گی تو وہ یقیناً بنگلہ دیش کے وزیراعظم ہوں گے۔‘
بنگلہ دیش نیشنلسٹ پارٹی کے رہنما امیر خسرو محمود چوہدری نے 13 فروری کو جب بی بی سی سے بات کرتے ہوئے یہ کہا تھا تو ان کی جماعت ملک میں ہونے والے عام انتخابات میں واضح برتری حاصل کر چکی تھی۔
جیسے جیسے نتائج آتے گئے تو یہ واضح برتری دو تہائی اکثریت میں بدلتی دکھائی دینے لگی اور اس کے ساتھ ہی ملک کے ممکنہ وزیراعظم طارق رحمان کا نام بھی زیرِ بحث آنے لگا۔
طارق رحمان ملک کی سابق وزیراعظم خالدہ ضیا کے بیٹے ہیں جو لندن میں تقریباً 17 سال جلاوطنی کا دور گزارنے کے بعد ملک کی سابق سربراہ شیخ حسینہ کی حکومت کے خاتمے کے بعد دسمبر 2025 میں ہی ڈھاکہ واپس آئے ہیں۔
طارق رحمان کو ان انتخابات سے قبل خالدہ ضیا کی وفات کے ایک ماہ بعد بنگلہ دیش نیشنلسٹ پارٹی کا چیئرمین نامزد کیا گیا تھا۔ یہ پہلا موقع تھا کہ وہ اس جماعت کی انتخابی مہم کی قیادت کر رہے تھے مگر انھوں نے بھرپور طریقے سے نہ صرف انتخابی مہم چلائی بلکہ تنظیمی سرگرمیوں کی قیادت بھی کی۔
بی این پی نے وزراتِ عظمیٰ کے لیے اپنی جماعت کے ’اکلوتے رہنما‘ کے طور پر پیش کیا ہے تاہم ان کے سیاسی مخالفین ماضی میں ان پر لگنے والے بدعنوانی کے الزامات اور تعلیمی قابلیت پر سوالات اٹھا رہے ہیں۔
طارق رحمان اور ان کی جماعت نے ان کرپشن کے الزامات کو مسترد کرتے ہوئے انھیں سابقہ عوامی لیگ کی حکومت کا پروپیگنڈا قرار دیا ہے۔
بی این پی کی دیرینہ حریف جماعت عوامی لیگ ان انتخابات میں حصہ نہیں لیا کیونکہ ان پر موجودہ انتظامیہ نے پابندی عائد کر رکھی ہے۔ ایسے میں جماعت اسلامی ایک بڑی حریف جماعت بن کر اُبھری ہے۔
End of سب سے زیادہ پڑھی جانے والی
طارق رحمان کو سنہ 2007 میں بنگلہ دیش کی فوجی حمایت یافتہ نگران حکومت کے دور میں کرپشن کے الزامات پر گرفتار کیا گیا تھا۔ 18 ماہ جیل میں گزارنے کے بعد وہ ستمبر 2008 میں رہا ہوئے اور اپنے خاندان کے ساتھ لندن منتقل ہو گئے۔
تقریباً 17 سال بعد وہ 25 دسمبر کو ڈھاکہ واپس آئے۔ حالانکہ اپنی آمد سے چند دن پہلے طارق رحمان نے فیس بک پر ایک پوسٹ کے ذریعے اپنی واپسی کے بارے میں ایک غیر یقینی کی سی صورتحال پیدا کر دی تھی۔
ان کی اس پوسٹ نے نومبر کے آخر میں ایک بحث کا طوفان برپا کر دیا تھا۔ ان کی والدہ خالدہ ضیا بیمار تھیں اور ایسے میں انھوں نے لکھا تھا کہ ’ہر بچے کی طرح مجھے بھی اس مشکل وقت میں اپنی والدہ کی محبت اور لمس حاصل کرنے کی شدید خواہش ہے۔ لیکن میرے پاس فیصلہ سازی کی طاقت لامحدود نہیں ہے اور نہ ہی مکمل طور پر میرے قابو میں ہے۔ اس نازک مسئلے پر تفصیل سے بات کرنے کی گنجائش بھی محدود ہے۔ ہمارا خاندان پُرامید ہے کہ جیسے ہی یہ سیاسی حقیقت ہماری توقعات کی سطح تک پہنچے گی میرے وطن واپسی کے طویل انتظار کا خاتمہ ہو جائے گا۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
پھر 25 دسمبر کو واپسی کے چند دن اور 30 دسمبر کو خالدہ ضیا کی وفات کے دس دن بعد انھیں نو جنوری کو بی این پی کی نیشنل اسٹینڈنگ کمیٹی کے اجلاس میں باضابطہ طور پر پارٹی کا چیئرمین مقرر کر دیا گیا۔
طارق رحمان سنہ 2018 میں خالدہ ضیا کو کرپشن کیس میں قید کی سزا سنائے جانے کے بعد لندن سے پارٹی کے قائم مقام چیئرمین کے طور پر خدمات انجام دے رہے تھے۔
سنہ 2002 میں خالدہ ضیا نے انھیں پارٹی کے سینیئر جوائنٹ سیکریٹری جنرل کے طور پر نامزد کیا۔ بعد میں سنہ 2009 میں انھیں پارٹی کی پانچویں قومی کانفرنس میں سینیئر وائس چیئرمین کے طور پر نامزد کیا گیا۔
سیاسی تجزیہ کار محی الدین احمد نے بی بی سی بنگلہ کو بتایا ’بی این پی کی قیادت کے لیے چیئرمین کی حیثیت سے طارق رحمان کا آنا تقریباً ناگزیر تھا۔‘
انہوں نے کہا ’2018 میں خالدہ ضیا کی گرفتاری کے بعد سے پارٹی طارق رحمان کی ہی قیادت میں چل رہی تھی۔ ان کے قیادت سنبھالنے کے بارے میں کبھی کوئی شک و شبہ نہیں تھا۔‘
ایک اور سیاسی تجزیہ کار اور ڈھاکہ یونیورسٹی کے پروفیسر محمد مجیب الرحمان کہتے ہیں کہ طارق رحمان کی کامیابی یہ ہے کہ وہ پارٹی کو متحد رکھنے اور اسے مشکل حالات میں بھی بیرونِ ملک سے ٹوٹنے سے بچانے میں کامیاب رہے۔
’ویسے بھی وہ ہمیشہ سیاسی عمل میں شامل رہے ہیں۔ انھوں نے ملک سے باہر رہتے ہوئے بھی پارٹی کو قائم رکھنے میں کامیابی دکھائی ہے۔ وطن واپسی کے بعد وہ پہلے سے کہیں زیادہ پختہ نظر آتے ہیں، اب دیکھنا یہ ہے کہ یہ پختگی انتخابات کے بعد ان کے سیاسی فیصلوں میں کس حد تک جھلکتی ہے۔‘
بطور پارٹی چیئرمین طارق رحمان نے 22 جنوری کو سلہٹ میں پارٹی کی انتخابی مہم کا آغاز کیا تھا اور ان کی بیٹی اور اہلیہ بھی متعدد انتخابی تقاریب میں شریک نظر آئیں تھیں۔
طارق رحمان بنگلہ دیش کے پہلے فوجی حکمران ضیا الرحمان اور سابق وزیرِاعظم خالدہ ضیا کے بڑے بیٹے ہیں۔ بی این پی کی ویب سائٹ کے مطابق وہ 20 نومبر 1965 کو پیدا ہوئے تھے۔
تاہم ان کے انتخابی حلف نامے میں درج ہے کہ ان کی پیدائش 20 نومبر 1968 کو ہوئی تھی۔
ان کی پارٹی کی ویب سائٹ پر لکھا ہے کہ انھوں نے ابتدائی تعلیم ڈھاکہ کے بی اے ایف شاہین کالج میں مکمل کی اور پھر 1980 کی دہائی میں ڈھاکہ یونیورسٹی کے شعبہ بین الاقوامی تعلقات میں داخلہ لیا۔
تاہم اس بارے میں کوئی معلومات دستیاب نہیں ہیں کہ آیا انھوں نے وہاں اپنی تعلیم مکمل کی یا نہیں۔
اس بار الیکشن کمیشن میں جمع کروائے گئے حلف نامے میں طارق رحمان کی تعلیمی قابلیت 'اعلیٰ ثانوی' درج کی گئی ہے۔
بی این پی کی فراہم کردہ معلومات کے مطابق ضیا الرحمان کا خاندان بھی آزادی کی جنگ کے دوران کئی دیگر فوجی افسران کے خاندانوں کے ساتھ قید میں رہا۔ اس وقت ان کے دونوں بیٹے طارق رحمان اور آنجہانی عرفات رحمان بھی قید میں تھے۔ ضیا الرحمان پاکستانی فوج میں افسر تھے جو بعد میں بغاوت کا حصہ بن گئے تھے۔
پارٹی کی ویب سائٹ پر موجود معلومات کے مطابق طارق رحمان نے فوجی حکمران حسین محمد ارشاد کے خلاف تحریک میں بھی حصہ لیا اور سنہ 1988 میں باضابطہ طور پر بی این پی میں اس وقت سرگرم ہوئے جب وہ بوگرا ضلع بی این پی کے گابٹولی اُپازِلا یونٹ کے رکن بنے۔
تاہم کچھ پارٹی رہنماؤں اور چیئرپرسن کی مشاورتی کونسل کے ارکان کا کہنا ہے کہ طارق رحمان کا پارٹی کی سیاست میں باضابطہ سفر سنہ 1991 کے پارلیمانی انتخابات سے شروع ہوا اور اس وقت وہ ان پانچ حلقوں کی نگرانی کر رہے تھے جہاں خالدہ ضیا نے کامیابی حاصل کی تھی۔
تاہم پارٹی سیاست پر ان کا زیادہ اثر 2001 کے پارلیمانی انتخابات کے دوران پڑنا شروع ہوا۔ ان انتخابات میں بی این پی کی قیادت میں چار جماعتی اتحاد نے دو تہائی اکثریت حاصل کی تھی۔
بی این پی کے دورِ حکومت میں طارق رحمان اور ان کے قریبی ساتھیوں کے خلاف کرپشن کے الزامات بعد میں وسیع پیمانے پر بحث کا باعث بنے۔
طارق رحمان دسمبر کے آخر میں ملک واپس آئے ہیں اور بہت سے لوگوں کا ماننا ہے کہ ان کی جماعت بی این پی انھیں پارٹی کے واحد اہم رہنما کے طور پر پیش کرنے اور ان کی ایک ’مثبت ساکھ‘ بنانے کی کوشش کر رہی ہے۔
اب جب بی این پی کو اپنے پرانے اتحادی جماعتِ اسلامی کے خلاف انتخابی مقابلے کا سامنا ہے تو پارٹی کے پالیسی ساز چاہتے ہیں کہ عوام کے ذہنوں میں طارق رحمان کو ’آزادی کی جنگ اور معتدل جمہوریت‘ کے واحد رہنما کے طور پر پیش کیا جائے۔
مخالفین کی طرف سے تنقید کی جاتی ہے کہ سنہ 2001 میں بی این پی کے اقتدار میں آنے کے بعد اگرچہ خالدہ ضیا وزیرِاعظم بنیں لیکن طارق رحمان ’ہوا بھبن‘ (جماعت کا مرکزی دفتر) میں ایک متوازی طاقت کا مرکز بن گئے۔
طارق رحمان اور ان کے قریبی ساتھیوں پر کرپشن کے الزامات بھی لگائے گئے تھے۔ تاہم وہ اور ان کی جماعت بی این پی ہمیشہ ان الزامات کی تردید کرتے رہے ہیں۔
بی این پی کے دورِ حکومت میں عوامی لیگ نے سنہ 2004 میں ڈھاکہ میں اُس وقت کی اپوزیشن لیڈر شیخ حسینہ کے جلسے پر ہونے والے دستی بم حملے کا الزام طارق رحمان اور ’ہوا بھبن‘ پر عائد کیا تھا۔
بعد میں عوامی لیگ کے دورِ حکومت میں طارق رحمان کو اس سے متعلق ایک مقدمے میں عمر قید کی سزا سنائی گئی۔
طارق رحمان کو ان مقدمات سے عوامی لیگ کی حکومت کے خاتمے کے بعد بری کر دیا گیا تھا۔ بی این پی نے ہمیشہ ان الزامات کی تردید کی ہے۔
تجزیہ کار محی الدین احمد کہتے ہیں کہ انھوں نے اپنی تحقیق کے دوران مختلف جماعتوں سے وابستہ افراد سے بات چیت کے ذریعے یہ معلوم کیا کہ دورانِ حراست طارق رحمان کو واقعی تشدد کا نشانہ بنایا گیا تھا، جس کا مقصد ان کی والدہ خالدہ ضیا کو ملک چھوڑنے پر ’مجبور‘ کرنا تھا۔
بعد میں 11 ستمبر 2008 کو وہ اپنے اہلِ خانہ کے ساتھ ڈھاکہ سے لندن روانہ ہو گئے تھے۔
یہ افواہ بھی اپنی جگہ موجود ہے کہ طارق رحمان کو اُس وقت کی فوجی قیادت کے ساتھ کسی قسم کے سمجھوتے کے ذریعے رہا کیا گیا تھا، حالانکہ خالدہ ضیا نے ملک نہیں چھوڑا تھا۔
میڈیا میں یہ رپورٹس بھی سامنے آئیں کہ طارق رحمان نے ایک ضمانت نامہ دیا تھا، جس میں کہا گیا تھا کہ وہ ملک چھوڑنے کے فوراً بعد دوبارہ سیاست میں شامل نہیں ہوں گے۔
محی الدین احمد کہتے ہیں، ’خالدہ ضیا نے خود کہا تھا کہ طارق اب سیاست میں شامل نہیں ہوں گے اور لندن میں تعلیم حاصل کریں گے۔‘
اگرچہ بی این پی طویل عرصے سے یہ کہتی رہی تھی کہ طارق رحمان لندن میں علاج کی غرض سے مقیم ہیں، لیکن بعد میں 24 اپریل 2018 کو بی این پی کے سیکریٹری جنرل مرزا فخرالاسلام عالمگیر نے پہلی بار اعتراف کیا کہ طارق رحمان نے 2012 میں برطانیہ میں سیاسی پناہ کے لیے درخواست دی تھی اور ایک سال کے اندر یہ درخواست منظور کر لی گئی تھی۔
سنہ 2007 میں جب فوجی حمایت یافتہ نگران حکومت بنگلہ دیش میں اقتدار میں آئی تو عوامی لیگ کی صدر شیخ حسینہ کے بعد بی این پی کی رہنما خالدہ ضیا کو بھی گرفتار کیا گیا۔ ان کے آنجہانی بیٹے عرفات رحمان کو بھی اسی دن خالدہ ضیا کے ساتھ گرفتار کیا گیا تھا۔
بعد میں عرفات رحمان کو ایک انتظامی حکم کے ذریعے رہا کر دیا گیا اور وہ علاج کے لیے تھائی لینڈ گئے۔ اس کے بعد وہ ملیشیا چلے گئے، جہاں جنوری 2015 میں دل کا دورہ پڑنے سے ان کی وفات ہوگئی۔
سنہ 2018 میں جب خالدہ ضیا کو کرپشن کیس میں جیل جانا پڑا تو طارق رحمان نے لندن سے پارٹی کے قائم مقام چیئرمین کے طور پر جماعت کا انتظام چلانا شروع کیا۔
تاہم دستی بم حملے کے مقدمے میں سزا یافتہ ہونے کے علاوہ عوامی لیگ کے دورِ حکومت میں ان پر کئی دیگر مقدمات بھی درج تھے۔
ایک موقع پر جب عدالت نے ان کے بیانات پر پابندی لگا دی تو وہ سوشل میڈیا پر سرگرم ہو گئے اور ورچوئلی پارٹی کی سرگرمیوں میں حصہ لینا شروع کر دیا۔
ان کے قریب رہنے والے افراد کہتے ہیں کہ تھوڑے ہی عرصے میں انھوں نے ایک طرف براہِ راست نچلی سطح کے کارکنوں سے رابطہ قائم کرنا شروع کیا اور دوسری طرف پارٹی کی پالیسی سازی کے کام کی قیادت بھی سنبھال لی۔
آخرکار اگست 2024 میں شیخ حسینہ کی حکومت کے خاتمے کے بعد طارق رحمان کو ملک واپس آنے کا موقع ملا اور وہ گذشتہ دسمبر میں ڈھاکہ واپس آئے اور براہِ راست پارٹی کی کمان سنبھال لی۔
محی الدین احمد نے بی بی سی بنگلہ کو بتایا ’طارق رحمان نے سیاست کے تاریک گوشے دیکھے ہیں اور اس ملک میں ٹکراؤ اور انتقام کی سیاست کا بھی تجربہ کیا ہے۔ یہ دیکھنا باقی ہے کہ آیا وہ اس سیاسی بصیرت کو استعمال کرتے ہوئے ایک جماعتی رہنما سے آگے بڑھ کر مستقبل میں ملک کے رہنما بن سکتے ہیں یا نہیں۔‘

[142]
بی بی سی اردو سروس کی ویب سائٹ تبدیل ہوگئی ہے۔
بی بی سی اردو کے ایڈیٹر عامر احمد خان کے مطابق یہ ہمارے اس عزم کے اظہار کا نیا مرحلہ ہے جس میں ہم آپ تک بی بی سی کی بہترین صحافت ایسے انداز میں پیش کرنے کی کوشش کرتے ہیں جو آپ کے طرزِ زندگی اور آپ کی پسند کی ٹیکنالوجی کے مطابق ڈھل جائے۔
اس ویب سائٹ کو ’ریسپانسیو ڈیزائن‘ کے اصول کے تحت بنایا جا رہا ہے۔
اس کا مطلب ہے کہ اب ہماری ڈیسک ٹاپ اور موبائل ویب سائٹیں الگ الگ نہیں ہوں گی۔ اس کی بجائے ویب سائٹ خود کو آپ کی ڈیوائس کی خصوصیات اور آپ کے کنکشن کی رفتار کے مطابق ڈھال لے گی۔
اس لیے چاہے آپ موبائل فون پر دیکھیں، ڈیسک ٹاپ کمپیوٹر پر یا ٹیبلٹ پر، ہماری ویب سائٹ یکساں طریقے سے نظر آئے گی۔
اس وقت آپ سائٹ کا تجرباتی بیٹا ورژن دیکھ رہے ہیں، اس لیے آپ کو ممکنہ طور پر کچھ مسائل کا سامنا ہو سکتا ہے۔ ہم کوشش کر رہے ہیں کہ انھیں جلد از جلد حل کر لیا جائے۔
ریسپانسیو ڈیزائن کے تحت بنائی گئی ویب سائٹس موبائل فون پر زیادہ بہتر نظر آتی ہیں اور جلد کُھلتی ہیں۔
ہم ان میں نئے فیچر شامل کر سکتے ہیں اور مستقبل میں انھیں مزید بہتر بنانے کا عمل جاری رکھا جا سکتا ہے۔
End of سب سے زیادہ پڑھی جانے والی
اس کے تحت پرانی ڈیوائسز استعمال کرنے والے صارفین کو ویب سائٹ تک جلد رسائی مل سکے گی، جب کہ تیز ڈیوائسز والے صارفین کو زیادہ بھرپور تجربہ حاصل ہو گا۔
ونڈوز میڈیا پلیئر جیسی پرانی ٹیکنالوجیز کو اب مزید سپورٹ نہیں کیا جائے گا، تاہم آپ کی ڈیوائس ہمارے آڈیو/ویڈیو مواد کو مختلف طریقوں سے پیش کر سکے گی۔
پرانی سے نئی ویب سائٹ میں تبدیلی کا عمل ابھی مکمل نہیں ہوا۔
اگر آپ کو مواد ڈھونڈنے میں کسی قسم کی مشکل درپیش ہو، یا آپ کوئی تجویز بھیجنا چاہتے ہوں تو آپ ہم سے رابطہ کر سکتے ہیں۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[143]
پاکستان کے طاقتور خفیہ ادارے آئی ایس آئی کے ڈائریکٹر جنرل کی حیثیت سے نامزدگی سے قبل لیفٹیننٹ جنرل رضوان اختر کراچی میں بطور ڈائریکٹر جنرل رینجرز خدمات انجام دے رہے تھے اور اس دوران انھوں نے ایک ایسے آفیسر کے طور اپنی ساکھ بنائی ہے جو سیاسی دباؤ کا شکار نہیں ہوتا۔
کراچی میں میجر جنرل رضوان اختر کی تعیناتی ڈائریکٹر جنرل رینجرز کے طور پر ان دنوں ہوئی تھی جب ایک نوجوان سرفراز شاہ کی رینجرز اہلکاروں کی فائرنگ میں ہلاکت کے بعد اس وقت کے ڈائریکٹر جنرل رینجرز میجر جنرل اعجاز چوہدری کو سپریم کورٹ کے احکامات پر ہٹایا گیا تھا۔ وہ بعد میں بحال ہوئے لیکن فوری ان کا تبادلہ کردیا گیا۔
بطور ڈائریکٹر جنرل رینجرز تعیناتی رضوان اختر کی ذمہ داری امن و امان کے ساتھ ساتھ اپنے ادارے کی ساکھ بحال کرنا بھی تھی، جس کا اعتراف انھوں نے خود ایک ملاقات میں کیا تھا کہ سرحدی فورس کی وجہ سے رینجرز کی سویلین آبادی میں کام کرنے کی تربیت نہیں لیکن وہ انہیں یہ باور کرا رہے ہیں کہ اپنے ملک کے ہی شہریوں کے درمیان کام کیسے کیا جائے۔
لیکن اس کے باوجود دو بار ایسے واقعات پیش آئے جس میں رینجرز اہلکار دو شہریوں کی ہلاکت میں ملوث پائے گئے۔
رینجرز کی سربراہی سے قبل میجر جنرل رضوان اختر وزیرستان میں تعینات تھے جہاں وہ آپریشن میں بھی شریک رہے۔
کراچی میں ان کی تعیناتی سے قبل سیاسی، لسانی اور فرقے کی بنیاد پر ہلاکتوں کا سلسلہ جاری تھا۔
ایک ملاقات میں انھوں نے وزیرستان میں اپنی تعیناتی کا ذکر کرتے ہوئے کراچی میں طالبان کی موجودگی کو مسترد کیا تھا اور شہر میں ایک ’سخت ایکشن‘ کی ضرورت پر زور دیا تھا۔
کراچی میں بھتہ خوری اور اغوا کی وارداتوں سے تاجر برداری سب سے زیادہ پریشان رہی۔
End of سب سے زیادہ پڑھی جانے والی
کراچی چیمبر آف کامرس کے صدر ہارون کہتے ہیں ’ٹارگٹڈ آپریشن سے پہلے ڈی جی رینجرز جنرل رضوان اختر کہتے تھے کہ وہ ملزمان کو پکڑتے ہیں لیکن پولیس والے چھوڑ دیتے ہیں بعد میں جب میاں نواز شریف وزیرِاعظم بنے تو جنرل رضوان نے ایک واضح پیغام دیا کہ انھیں فری ہینڈ چاہیے۔‘
کراچی میں رینجرز کی کارروائیوں پر متحدہ قومی موومنٹ تحفظات کا اظہار کرتی رہی ہے اور اسے یہ بھی شکایت تھی کہ اس کے کارکنوں کو لاپتہ کردیا گیا۔ اسی طرح پیپلز پارٹی کی مقامی قیادت لیاری میں رینجرز کی کارروائیوں کے خلاف کئی بار احتجاج کرچکی ہے۔
وزیر اعلیٰ سید قائم علی شاہ نے بھی ایک بار یہ شکوہ کیا تھا کہ ڈی جی رینجرز ان سے ملاقات کرنے تک نہیں آتے لیکن ان سارے معاملات کے باوجود کبھی سست تو کبھی تیز رفتاری سے کراچی آپریشن جاری رہا۔
عوامی نیشنل پارٹی کے صوبائی صدر شاہی سید کہتے ہیں ’لسانی اور سیاسی وابستگی سے بالاتر ہوکر پورے کراچی میں آپریشن کی ضرورت ہے جنرل رضوان اختر ایک قابل افسر تھا اگر سیاسی مصلحت نہ ہوتی تو وہ یہ کرسکتا تھا۔ اس آپریشن میں اگر کوئی کمی رہی تو وہ سیاسی مصلحت رہی ہے۔‘
لیکن سینئیر صحافی ایم ضیا الدین اس سے اتفاق نہیں کرتے اور ان کا کہنا ہے کہ جنرل رضوان اختر کے دور میں رینجرز کافی سیاسی ہوگئی تھی اس میں وفاق اور صوبائی حکومت دونوں کا عمل دخل تھا۔ پہلے یہ خیال کیا جاتا تھا کہ رینجرز پولیس سے زیادہ غیر سیاسی ہے، پولیس سے زیادہ قابل ہے اور جرائم پر قابو پانے میں زیادہ قابلیت سے کام کرے گی لیکن جب ایکشن شروع ہوا تو کوئی زیادہ بہتری نظر نہیں آئی۔
’کراچی میں تعیناتی کے دوران جنرل رضوان اختر کی کوئی خاص کارکردگی نہیں رہی اور کافی شک و شبہات نے جنم لیا اور یہ شدت سے محسوس کیا گیا کہ رینجرز ایک ایسے چشم دید گواہ کے طور پر موجود ہے جس کی امن کی بحالی میں کوئی دلچسپی نہیں۔‘

[144]
پاکستان کے صوبہ سندھ کے شہر میر پور خاص میں حکام کے مطابق نامعلوم مسلح افراد کی فائرنگ سے احمدی برادری سے تعلق رکھنے والا ایک شخص ہلاک ہو گیا ہے۔
جماعت احمدیہ کی جانب سے جاری ہونے والے ایک بیان کے مطابق مبشر احمد کھوسہ جو کہ پیشے کے اعتبار سے ڈاکٹر تھے اور اپنے کلینک میں حسبِ معمول موجود تھے جب انھیں فائرنگ کر کے ہلاک کر دیا گیا۔
<link type="page"><caption>

 ’احمدیوں کے خلاف نفرت و تشدد میں اضافہ‘</caption><url href="http://www.bbc.co.uk/urdu/pakistan/2014/05/140522_violence_against_ahmadi_tk.shtml" platform="highweb"/></link>
فائرنگ کے نتیجے میں مبشر احمد کھوسہ شدید زخمی ہو گئے اور جب انھیں ہسپتال منتقل کیا جا رہا تھا کہ راستے میں ہی وہ دم توڑ گئے۔
مقامی ایس پی ظفر اللہ دھاریجو نے بی بی سی کی نامہ نگار صبا اعتراز سے بات کرتے ہوئے بتایا کہ ’مبشر کھوسو کو 5 گولیاں لگی ہیں جن میں سے ایک سر میں لگی اور دو سینے میں لگیں۔‘
ظفر اللہ دھاریجو نے بتایا کہ’اس سے قبل 2008 میں بھی ایسا ہی ایک واقعہ ہوا تھا اور فائرنگ سے ہلاک ہونے والے ڈاکٹر عبدالمنان کا تعلق بھی احمدی برادری سے تھا اور اس واقعے کو بھی اسی تناظر میں دیکھ رہے ہیں۔‘
جماعت احمدیہ کے ترجمان سلیم الدین نے بی بی سی سے بات کرتے ہوئے بتایا کہ ’احمدیوں کے حوالے سے حکومتی اداروں کی جانب سے مسلسل خاموشی معنی خیز ہے جہاں احمدیوں کو قتل کیا جاتا ہے مگر ان کے قاتلوں کو سزا تو درکنار گرفتار تک نہیں کیا جاتا۔‘
پاکستان میں اقلیتوں پر حملوں میں اضافہ ہوا ہے اور اسی تناظر میں گذشتہ ماہ قومی اسمبلی نےملک میں اقلیتوں پر ہونے والے تشدد کے واقعات کے حقائق جاننے کے لیے پارلیمانی کمیٹی کی تشکیل کی منظوری دی تھی۔
End of سب سے زیادہ پڑھی جانے والی
اقلیتوں کے حقوق کے تحفظ کے لیے کام کرنے والی برطانوی تنظیم مائنورٹی رائٹس گروپ انٹرنیشنل نے رواں سال اپنی سالانہ رپورٹ میں پاکستان کو ان ممالک کی فہرست میں ساتویں نمبر پر رکھا ہے جہاں اقلیتوں کو سب سے زیادہ نشانہ بنایا جا رہا ہے۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[145]
’انڈیا اپنی غلطیوں سے سبق نہیں سیکھ رہا ہے۔ جو کبھی انڈیا کی ٹیم کی سب سے بڑی طاقت تھا، وہ اب اس کی کمزوری بن چکا ہے اور پاکستان کے خلاف میچ میں سپن باؤلنگ کا سامنا کرنا انڈین ٹیم کے لیے آسان نہیں ہو گا۔‘
نمیبیا کے خلاف انڈین ٹیم کی 93 رنز سے کامیابی کے بعد آدتیہ نامی ایک صارف نے ایکس پر یہ سوال کیا۔
اگرچہ انڈین کرکٹ ٹیم نے ٹی ٹوئنٹی ورلڈ کپ میں اپنے ابتدائی دونوں میچ جیتے ہیں لیکن یہ سوال اٹھانے والے اکیلے آدتیہ نہیں ہیں۔
ان دو میچوں کے علاوہ حالیہ برسوں میں سپنرز کے خلاف خراب کارکردگی کی وجہ سے اسے ٹیم انڈیا کی سب سے بڑی کمزوری کے طور پر دیکھا جا رہا ہے۔
15 فروری کو پاکستان کے ساتھ ہونے والے میچ سے پہلے یہ سوال مزید اہم ہو جاتا ہے کیونکہ کولمبو کی پچیں سپنرز کے لیے انڈین پچوں سے زیادہ مددگار سمجھی جاتی ہیں۔
ان سوالات کے پیچھے دوسرا پہلو یہ ہے کہ پاکستان اب اپنے فاسٹ بالروں کے بجائے اپنے سپنرز کے ساتھ زیادہ پُراعتماد دیکھائی دے رہا ہے۔
پاکستان نے نیدرلینڈ کے خلاف چار اور امریکہ کے خلاف پانچ سپنرز آزمائے اور پاکستانی سپنرز نے ان دو میچوں میں 13 وکٹیں حاصل کی ہیں۔
سپنرز کے خلاف مُشکلات کا شکار دیکھائی دینے والے انڈین بلے بازوں کی حالیہ کارکردگی کو دیکھتے ہوئے ایسا لگتا ہے کہ پاکستان ٹورنامنٹ کے اپنے اہم ترین میچ میں سپنرز کو استعمال کرنے کے بارے میں سنجیدگی سے سوچے گا۔
End of سب سے زیادہ پڑھی جانے والی
نمیبیا کے خلاف انڈیا کا آغاز اتنا شاندار تھا کہ ٹیم نے سات اوورز میں صرف ایک وکٹ کے نقصان پر 104 رنز بنائے۔
لیکن نمیبیا کے کپتان جیرارڈ نے 20 گیندوں میں نصف سنچری بنانے والے ایشان کشن کو میچ کی پہلی گیند پر ہی پویلین بھیج دیا۔
اس کے بعد انڈین بلے باز جیرارڈ ایراسمس کی سپن بولنگ کا سامنا کرنے میں مُشکلات کا سامنا کرتے نظر آئے۔
کشن کے علاوہ انھوں نے چار اوورز میں صرف 20 رنز دے کر تلک ورما، ہاردک پانڈیا اور اکشر پٹیل کی وکٹیں لیں۔
نمیبیا کے فاسٹ باؤلر روبن کی اس میچ میں بولنگ اوسط نو اعشاریہ پانچ جبکہ دیگر تمام بالروں کی بولنگ اوسط 10 سے زیادہ تھی۔
اس سے قبل امریکی سپنرز نے بھی انڈین بلے بازوں کو کافی پریشان کیا۔
لیگ سپنر محمد محسن نے انڈیا کے خلاف چار اوورز میں 16 رنز دے کر ایک وکٹ حاصل کی۔
ہرمیت سنگھ نے دو انڈین بلے بازوں کو چار اوورز میں صرف 26 رنز دے کر پویلین واپس بھیج دیا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
ٹورنامنٹ میں انڈیا کی لگاتار دو میچوں میں کامیابی کے باوجود، سپنرز کے خلاف انڈین بلے بازوں کی مُشکلات کے بارے میں سوشل میڈیا پر کافی بحث ہو رہی ہے۔
ارجن نامی ایک صارف نے ایکس پر لکھا کہ ’بقیہ ٹی ٹوئنٹی ورلڈ کپ میں انڈین ٹیم کو سپنرز کے خلاف بہتر بیٹنگ کرنے کی ضرورت ہے۔‘
اسی دوران ورون نے ایکس پر لکھا کہ ’سب سے بڑا مسئلہ سپنرز کے خلاف ٹیم انڈیا میں بلے بازوں کی ناکامی ہے۔‘
انھوں نے لکھا کہ ’انڈین بلے باز جس طرح سے سپنرز کے خلاف دباؤ کا شکار نظر آرہے ہیں وہ آنے والے میچوں سے قبل ٹیم کے لیے تشویش کا باعث ہے۔ امریکہ کے بعد نمیبیا کے سپن اٹیک نے بھی انڈین بلے بازوں کو پریشان کر دیا۔‘
وہ لکھتے ہیں کہ ’ہم ابھی انڈیا میں کھیل رہے تھے اس لیے ابھی معاملات ہاتھ سے نہیں نکلے۔ لیکن اگلا میچ کولمبو میں ہے جہاں بالروں کو انڈیا کے مقابلے میں زیادہ ٹرن ملتا ہے۔ اگر انڈین بلے باز اس طرح کھیلتے ہیں تو انھیں پاکستان کے خلاف مشکلات کا سامنا کرنا پڑ سکتا ہے اور یہی تشویشناک بات ہے۔‘
شری رام نامی صارف نے ایکس پر لکھا کہ ’پاکستان کے خلاف میچ انڈیا کے لیے آسان نہیں ہونے والا۔‘
انھوں نے کہا کہ ’انڈین بلے باز اس وقت اوسط سپنرز پر مشتمل باؤلنگ اٹیک کے خلاف بھی دباؤ کا شکار نظر آرہے ہیں۔ پاکستان کا سپن اٹیک کولمبو میں انڈیا کو مشکل میں ڈال سکتا ہے اور انڈیا کے لیے میچ جیتنا آسان نہیں ہو گا۔‘
سپنرز کے خلاف انڈین بلے بازوں کی مُشکلات پر سنہ 2024 سے سوالات اٹھ رہے ہیں۔ سنہ 2024 میں انڈیا 12 سال کے وقفے کے بعد ہوم سرزمین پر ٹیسٹ سیریز ہار گیا۔
اس کے بعد نیوزی لینڈ نے انڈیا کو تین ٹیسٹ میچوں کی سیریز میں تین صفر سے شکست دی۔ بعد ازاں گذشتہ سال جنوبی افریقہ نے انڈین سرزمین پر دو صفر کی برتری سے ٹیسٹ سیریز بھی جیت لی تھی۔
جنوبی افریقہ کی کامیابی کے ہیرو سپنر سائمن راس ہارمر رہے جنھوں نے دو میچوں میں 17 وکٹیں حاصل کیں۔ اس کارکردگی پر انھیں سیریز کا بہترین کھلاڑی بھی قرار دیا گیا۔
انڈیا کی شکست کے بعد نیوزی لینڈ کے کرکٹ کمنٹیٹر اور سابق کرکٹر ایان سمتھ نے خبر رساں ادارے پی ٹی آئی سے بات کرتے ہوئے کہا کہ ’حالیہ برسوں میں سپنرز کے خلاف انڈین بلے بازوں کی کارکردگی پہلے جیسی نہیں رہی۔‘
انھوں نے کہا کہ ’سپنرز کو کھیلنے کی بات کی جائے تو انڈین بلے باز پہلے سے کمزور ہو گئے ہیں۔ اگر آپ نمبر دیکھیں تو وہ اس حوالے سے پہلے کافی اچھے اور پُراعتماد نظر آتے تھے۔ لیکن مجھے نہیں معلوم کہ ان کا اعتماد ختم ہو گیا ہے یا وہ خود پر شک کر رہے ہیں، کیونکہ یہ حیران کن ہے۔‘
گذشتہ سال جنوبی افریقہ کے خلاف شکست کے بعد انڈیا کے دوسرے کامیاب سپنر آر اشون نے بھی اس پر سوالات اٹھائے تھے۔
انھوں نے اپنے یوٹیوب چینل ’آش کی بات‘ پر کہا تھا کہ ’اس وقت ہماری بیٹنگ یونٹ سپنرز کا سامنا کرنے میں دنیا میں شاید سب سے خراب ہے۔‘

[146]
جنوبی کوریا میں جاری ایشیائی کھیلوں میں ہاکی کے مقابلوں میں پاکستان نے بھارت کو ایک کے مقابلے میں دوگول سے شکست دے دی ہے۔
یہ ان مقابلوں میں پاکستانی ٹیم کی لگاتار تیسری فتح ہے جس کے نتیجے میں وہ اپنے گروپ میں آٹھ پوائنٹس کے ساتھ سرفہرست آگئی ہے جبکہ بھارت دوسرے نمبر پر ہے۔
انچیون کے سیون ہاک سٹیڈیم میں جمعرات کی شام کھیلے جانے والے میچ میں کھیل تیزی سے شروع ہوا اور پاکستان نے پہلے کوارٹر کے چھٹے منٹ میں پینلٹی کارنر حاصل کیا لیکن اس سے فائدہ نہ اٹھایا جا سکا۔
بھارتی ٹیم نے دو منٹ بعد ہی جوابی حملہ کرتے ہوئے پینلٹی کارنر لیا لیکن وہ بھی گول نہ کر سکی۔
دوسرے کوارٹر کے چھٹے منٹ میں بھارت کو دوسرا پینلٹی کارنر ملا مگر یہ موقع بھی ضائع گیا۔ ایک منٹ بعد پاکستان کے محمد وقاص نے گول کرنے کا اچھا موقع گنوا دیا اور ان کی ہٹ گول سے کہیں دور رہی۔
پہلے کوارٹر کی طرح دوسرے کوارٹر میں بھی مقابلہ بغیر کسی گول کے برابر رہا۔
تیسرے کوارٹر میں میچ کے 37 ویں منٹ میں پاکستانی فارورڈ عمر بھٹہ نے گول کر کے پاکستان کو برتری دلوا دی جو اس کوارٹر کے خاتمے تک قائم رہی۔
چوتھے اور آخری کوارٹر میں کھیل کے 52 ویں منٹ میں بھارت کے چندانہ نے گول کر کے میچ برابر کر دیا تاہم اگلے ہی منٹ میں محمد وقاص نے گول کر کے پاکستان کو برتری دلوا دی جو اختتام تک قائم رہی۔
پاکستان ایشیائی کھیلوں میں ہاکی کے مقابلوں میں اپنے اعزاز کا دفاع کر رہا ہے تاہم پاکستان اور بھارت دونوں اس وقت ہاکی کی عالمی درجہ بندی میں پہلی دس ٹیموں میں شامل نہیں۔
ان مقابلوں میں اپنے پہلے میچ میں پاکستان نے سری لنکا کو 14 گول سے دوسرے میچ میں چین کو دو گول سے ہرایا تھا جبکہ بھارت نے سری لنکا کے خلاف آٹھ اور اومان کے خلاف سات گول سے فتح حاصل کی تھی۔
ایشیائی کھیلوں میں ہاکی کے مقابلے نئے قوانین کے تحت کھیلے جا رہے ہیں جن کے مطابق اب ہاکی میچ میں 35،35 منٹ کے دو ہاف کی بجائے پندرہ پندرہ منٹ کے چار کوارٹرز پر مشتمل ہوتا ہے۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[147]
،تصویر کا ذریعہICC via Getty Images
ٹی 20 انٹرنیشنل میچز میں بہت کم ایسا ہوتا ہے کہ مقابلے کا فیصلہ سپر اوور میں ہو اور ایسا تو بالکل ہی شاذونادر ہوتا ہے کہ سپر اوور میں بھی فیصلہ نہ ہو پائے اور دوسرا سپر اوور کھیلنے کی نوبت آئے۔
بدھ کے روز ٹی ٹوئنٹی ورلڈ کپ میں جنوبی افریقہ اور افغانستان کے درمیان ہونے والے میچ میں ایسا ہی ہوا اور بالآخر جنوبی افریقہ نے دوسرے سوپر اوور میں افغانستان کو شکست دے دی۔ کچھ صارفین اسے ٹی ٹوئنٹی انٹرنیشنل کی تاریخ کا بہترین میچ قرار دے رہے ہیں۔
یاد رہے کہ اس سے قبل ٹی ٹوئنٹی انٹرنیشنل میں صرف ایک ڈبل سپر اوور کا میچ کھیلا گیا ہے اور دلچسپ بات یہ ہے کہ جنوری 2024 میں کھیلے گئے اس میچ میں بھی افغانستان شامل تھا۔ تاہم اس میچ میں بھی اسے انڈیا کے ہاتھوں شکست کھانی پڑی تھی۔
بدھ کے روز کھیلے گئے میچ میں جنوبی افریقہ نے پہلے بیٹنگ کرتے ہوئے 20 اوورز میں چھ وکٹوں کے نقصان پر 187 رنز بنائے۔
جنوبی افریقہ کی جانب سے رایان رکلٹن نے 28 گیندوں پر چار چھکوں اور پانچ چوکوں کی مدد سے 61 رنز بنائے۔ ان کے علاوہ جنوبی افریقہ کی جانب سے دوسرے نمایاں بلے باز کوئنٹن ڈی کاک رہے جنھوں نے 41 گیندوں پر 59 رنز بنائے۔
افغانستان کی جانب سے عظمت اللہ عمر زئی نے تین جبکہ راشد خان نے دو کھلاڑیوں کو آؤٹ کیا۔
رحمان اللہ گرباز نے افغانستان کی بیٹنگ کو شاندار آغاز فراہم کیا اور ابراہیم زردان کے ساتھ 50 رنز سے زائد کی اوپننگ پارٹنرشپ کھیلی۔
تاہم افغانستان کی پہلی وکٹ اس وکٹ گری جب زردان پانچویں اوور میں 10 گیندوں میں 12 رنز بنا کر آؤٹ ہو گئے۔ اس کے بعد یکے بعد دیگرے افغانستان کی مزید دو وکٹیں گر گئیں لیکن گرباز نے اپنی اننگز جاری رکھی۔
End of سب سے زیادہ پڑھی جانے والی
افغانستان کو بڑا نقصان اس وقت ہوا جب 13ویں اوور میں گرباز 84 رنز بنا کر آؤٹ ہوئے۔
تاہم راشد خان اور نور احمد نے میچ کو سننسی خیز مقابلے میں تبدیل کر دیا۔
اس کے بعد میچ کا فیصلہ کرنے کے لیے سوپر کھیلا گیا۔
،تصویر کا ذریعہICC via Getty Images
افغانستان کو جیت کے لیے کو آخری تین گیندوں میں محض دو رنز درکار تھے، تاہم ان کے آخری کھلاڑی فضل الحق فاروقی دوسرا رن لینے کی کوشش میں رن آؤٹ ہو گئے۔ اس طرح میچ ڈرا ہو گیا۔
پہلے سوپر اوور میں افغانستان نے پہلے کھیلتے ہوئے 17 رنز بنائے۔ افغانستان کی جانب سے عظمت اللہ عمر زئی نے پانچ گیندوں پر 15 رنز سکور کیے۔
جواب میں جنوبی افریقہ کی جانب سے ڈیوالڈ بریوس اور ڈیوڈ ملر نے اننگز کا آغاز کیا۔ تاہم بریوس اوور کی تیسری گیند پر سات رنز کے مجموعی سکور پر آؤٹ ہو گئے۔
اس کے بعد ٹرسٹن سٹبز کھیلنے آئے اور انھوں نے پہلی گیند پر چوکا لگا دیا لیکن فضل اللہ فاروقی انھیں اگلی ہی گیند مِس کروانے میں کامیاب ہو گئے۔
جنوبی افریقہ کو آخری گیند پر میچ ڈرا کرنے کے لیے چھ رنز درکار تھے اور سٹبز نے چھکا لگا کر پہلا سپر اوور ٹائی کر دیا اور جنوبی افریقہ کی امیدیں زندہ رکھیں۔
دوسرے سوپر اوور میں جنوبی افریقہ نے پہلے بیٹنگ کرتے ہوئے 23 رنز بنائے۔ جنوبی افریقہ کی جانب سے ڈیوڈ ملر نے چار بالوں پر 16 رنز بنائے۔
جواب میں افغانستان کی اننگز کا آغاز اچھا نہ رہا اور دوسری ہی گیند پر اوپننگ کے لیے آئے محمد نبی بنا کوئی رن بنائے آؤٹ ہو گئے۔ اس موقع پر افغانستان کا مجموعی سکور ایک رن تھا۔
افغانستان کو چار گیندوں پر 23 رنز درکار تھے، جو بظاہر ناممکن سا لگ رہا تھا لیکن رحمان اللہ گرباز کیشو مہاراج کی اگلی تین گیندوں پر تین چھکے لگا کر ایک بار پھر افغانستان کو جیت کے قریب لے آئے۔
افغانستان کو ایک بال پر چھ رنز درکار تھے کہ جنوبی افریقہ کے کیشوو مہاراج نے وائیڈ بال کروا دی اور افغانستان کا سکور 19 رنز ہو گیا۔ لیکن مہاراج کی آخری گیند پر گرباز ڈیوڈ ملر کو کیچ دے بیٹھے اور اس طرح میچ جنوبی افریقہ کے نام رہا۔
،تصویر کا ذریعہCC via Getty Images
افغانستان اور جنوبی افریقہ کے درمیان سنسنی خیز مقابلے کا چرچا سوشل میڈیا پر ہر طرف دکھائی دے رہا ہے۔
ایک طرف جہاں لوگ رحمان اللہ گرباز کی بیٹنگ کی تعریف کرتے نظر آئے وہیں کچھ صارف اس میچ کو ورلڈ کپ کے بہترین میچوں میں سے ایک میچ قرار دے رہے ہیں۔
ایک صارف رحمان اللہ گرباز کی میچ کے بعد زمین پر بیٹھے ہوئے ایک تصویر شیئر کرتے ہوئے لکھتے ہیں کہ انھوں نے آخری گیند تک ہماری امیدیں زندہ رکھیں۔
سندیپان بینرجی نامی صارف لکھتے ہیں، ’کیا یہ ٹی 20 آئی کی تاریخ کا بہترین میچ تھا؟‘
ایک اور صارف لکھتے ہیں کہ ہمیں ان لوگوں کے لیے دو منٹ کی خاموشی اختیار کرنی چاہیے جنھوں نے یہ میچ مس کر دیا، جبکہ ایک اور صارف کا کہنا ہے کہ آج T20 ورلڈ کپ کا وہ دن ہے جب کرکٹ عروج پر تھی۔
کچھ صارفین افغانستان کی جانب سے دوسرے سوپر اوور میں رحمان اللہ گرباز کی جگہ محمد نبی کو بھیجنے کے فیصلے کو تنقید کا نشانہ بنا رہے ہیں۔
صالحہ نامی صارف لکھتی ہیں کہ اس میچ میں افغانستان کو رحمان اللہ گرباز کی جگہ محمد نبی کو بیٹنگ کے لیے بھیجنے کے فیصلے کا ہمیشہ افسوس رہے گا۔

[148]
انڈیا اور پاکستان عرصہ دراز سے ایک دوسرے پر اپنے ملکوں میں جاسوس بھیجنے کا الزام عائد کرتے رہے ہیں اور اس موضوع پر بالی وڈ میں کئی فلمیں بھی بن چکی ہیں۔ اس کی حالیہ مثال فلم دھورندھر ہے جس میں مرکزی اداکار رنویر سنگھ پاکستان کے شہر کراچی میں انڈین جاسوس بنے ہوئے ہیں۔
جہاں ایک طرف اس فلم نے پاکستان اور انڈیا میں تعریف کے ساتھ ساتھ تنقید بٹوری ہے وہیں اس کی ریلیز کے بعد سوشل میڈیا پر مختلف ٹرینڈز بھی بنے ہیں۔
ان میں سے ایک ’فرسٹ ڈے ایز سپائی‘ کا تفریحی کونٹینٹ ہے جس میں انسٹاگرام پر پاکستانی اور انڈین شہری اپنی مزاحیہ ریلز لگا رہے ہیں کہ وہ پڑوسی ملک میں پہلے ہی دن بطور جاسوس کام کرتے ہوئے کیسے پکڑے گئے تھے۔
رواں سال دونوں ملکوں کے درمیان سفارتی تناؤ میں کشیدگی پیدا ہوئی تھی۔ انڈیا کے زیرِ انتظام کشمیر کے علاقے پہلگام میں ایک حملے کے دوران سیاحوں کی ہلاکت کے بعد مئی میں دونوں ملکوں کے درمیان چار روزہ فوجی لڑائی ہوئی جس میں میزائل و ڈرون حملے اور جنگی طیارے گِرائے جانے کے دعوؤں نے شہ سرخیاں بنائیں۔
دلچسپ بات یہ ہے کہ چار روزہ لڑائی کے بعد سے انڈیا میں بعض شہریوں کو پاکستان کے لیے جاسوسی کرنے کے الزام میں گرفتار بھی کیا گیا، جن میں سے ایک یوٹیوبر جیوتی ملہوترا ہیںجبکہ نومبر میںپاکستان کے وفاقی وزیر اطلاعات عطا تارڑ کا کہنا تھا کہ اعجاز ملاح نامی ایک مچھیرے کو پاکستانی سکیورٹی اداروں نے گرفتار کیاجنھیں مبینہ طور پر انڈیا کی ایک خفیہ ایجنسی نے اپنے لیے کام کرنے پر آمادہ کیا تھا۔
پڑوس ملک میں جانے والے کسی جاسوس کا پہلا دن کیسے ہو گا، اس تصور کو عملی شکل دینے کے لیے پاکستان اور انڈیا کے بہت سے انفلوئنسرز نے تفریحی ویڈیوز بنائی ہیں۔
شاید اس کونٹینٹ میں پڑوس ملک کا کچھ مذاق بھی اڑایا گیا لیکن یہ تمام ریلز دھورندھر کے ایک ہی گانے ’کارواں‘ سے شروع ہوتی ہیں جس کے بول کچھ یوں ہیں کہ ’آندھی بن کے آیا ہوں، میرا حوصلہ بھی عیاش ہے۔‘
مگر اِن ریلز میں بنیادی طور پر یہ بتانے کی کوشش کی گئی ہے کہ ایک ناتجربہ کار جاسوس پڑوس میں پہلے ہی دن کیسے پکڑا جائے گا۔ یعنی یہ کہ دونوں ملکوں کی تہذیب اور لوگوں کا رہن سہن کتنا مختلف ہے۔
End of سب سے زیادہ پڑھی جانے والی
مثلاً اِن ریلز میں کوئی انڈین جاسوس پاکستان میں ’آپ جناب‘ کہنے پر پکڑا جاتا ہے تو کوئی پاکستانی جاسوس انڈیا میں ’92 کے ورلڈ کپ‘ یا ’پی ٹی اے اپروو آئی فون‘ کا ذکر کرنے پر اپنے خفیہ آپریشن کا پول کھول دیتا ہے۔
گذشتہ کچھ روز سے یہ ریلز اس قدر انسٹاگرام، فیس بُک، ایکس اور ٹک ٹاک پر نظر آنے لگی ہیں کہ صبا بشیر نامی صارف کا کہنا ہے کہ’سانس بھی لیتی ہوں تو سپائی والی ریلز سامنے آ جاتی ہیں۔‘
جبکہ فریحہ کی رائے ہے کہسپائی میمز کی جنگ پاکستانی انفوئنسرز نے جیت لی۔ اس پر ایک صارف میانک دوبے نے تبصرہ کیا کہ ’پاکستانی ہر چیز کو مقابلہ بنا دیتے ہیں اور اپنی فتح کا اعلان کر دیتے ہیں۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
گذشتہ دہائیوں کے دوران کئی بار انڈیا اور پاکستان نے ایک دوسرے پر جاسوسی کا الزام لگایا۔ہم نے کچھ ایسے ناموں کی فہرست مرتب کی ہے جنھیں پاکستان میں ’انڈین جاسوس‘ کے طور پر گرفتار کیا گیا تھا:
کلبھوشن یادیو عرف ’حسین مبارک پٹیل‘
مارچ 2016 میں پاکستان نے کلبھوشن یادیو نامی شخص کو بلوچستان سے گرفتار کیا تھا۔ پاکستانی فوج نے دعویٰ کیا کہ کلبھوشن انڈین بحریہ کے افسر اور انڈین انٹیلیجنس ادارے را کے ایجنٹ ہیں۔ اطلاعات کے مطابق کلبھوشن یادھو نے حسین مبارک پٹیل کا نام اختیار کیا ہوا تھا اور بلوچستان میں ایران کی سرحد سے داخل ہوئے تھے۔
پاکستان نے کلبھوشن کی گرفتاری کے بعد ایران سے مطالبہ کیا تھا کہ وہ اپنی سرزمین کو پاکستان کے خلاف استعمال نہ ہونے دے۔ اپریل 2017 میں پاکستان کی فوجی عدالت نے کلبھوشن کو جاسوسی کے الزام میں سزائے موت سنائی تھی جس پر تاحال عملدرآمد نہیں ہوا۔
کلبھوشن شاید پہلے ایسے انڈین جاسوس تھے جو صوبہ پنجاب سے باہر پکڑے گئے۔ ماضی میں اکثر مبینہ انڈین جاسوس پنجاب کے مختلف علاقوں سے گرفتار ہوئے اور ان کی اکثریت کا تعلق انڈین پنجاب سے تھا۔
،تصویر کا ذریعہThe Telegraph, India
سربجیت سنگھ کو پاکستان کے خفیہ اداروں نے اگست 1990 میں گرفتار کیا تھا۔ انڈیا کا موقف تھا کہ نشے میں دھت ایک پنجابی کاشتکار کھیتوں میں ہل چلاتے ہوئے غلطی سے سرحد پار کر گیا تھا۔
پاکستان نے سربجیت سنگھ کے خلاف فیصل آباد، ملتان اور لاہور میں دھماکوں کے الزامات میں مقدمہ چلایا اور اسے موت کی سزا سنائی گئی۔ فوجی حکمران پرویز مشرف کے اقتدار کے دوران جب انڈیا پاکستان کے مابین جامع مذاکرات کا سلسلہ جاری تھا تو اس وقت انڈیا میں کچھ غیر سرکاری تنظیموں نے سربجیت سنگھ کی رہائی کی مہم چلائی اور کئی بار ایسا لگا کہ حکومتِ پاکستان ان کو رہا کردے گی لیکن مذاکرات کی ناکامی کے بعد سربجیت سنگھ کی رہائی بھی کھٹائی میں پڑ گئی۔
سربجیت 2013 میں کوٹ لکھپت جیل میں قیدیوں کے ایک حملے میں زخمی ہو گئے اور جانبر نہ ہو سکے۔ سربجیت سنگھ کی لاش کو انڈیا کے حوالے کیا گیا اور انڈیا کی حکومت نے سربجیت سنگھ کو سرکاری اعزازات کے ساتھ دفن کیا۔
کشمیر سنگھ 1973 میں پاکستان میں جاسوسی کے الزام میں گرفتار ہوئے اور جب پاکستان کی جیلوں میں 35 برس گزارنے کے بعد انھیں 2008 میں رہا کیا گیا تو انڈیا میں ان کا شاندار خیر مقدم کیا گیا۔ انڈین سرزمین پر پہنچتے ہی انھوں نے اعتراف کیا کہ وہ جاسوسی کے لیے پاکستان گئے تھے۔
پاکستانی فوج میں کلرک رویندرا کوشک عرف ’نبی احمد شاکر‘
راجستھان میں پیدا ہونے والے رویندرا کوشک ایک ایسے جاسوس تھے جو 25 برس تک پاکستان میں ’نبی احمد شاکر‘ کے نام سے رہے۔ وہ نہ صرف بہت کامیابی سے کراچی یونیورسٹی میں داخلہ حاصل کرنے میں کامیاب رہے بلکہ انھوں نے پاکستان میں شادی بھی کر لی تھی اور ان کا بچہ بھی تھا۔
بعد میں وہ پاکستانی فوج میں کلرک کے طور پر بھرتی ہوئے اور پھر ترقی کرتے ہوئے کمشنڈ افسر بن گئے اور پھر وہ ترقی کرتے ہوئے میجر کے عہدے تک پہنچ گئے۔ رویندرا کوشک کی گرفتاری ایک اور انڈین جاسوس کی گرفتاری کے بعد عمل میں آئی جسے خصوصی طور پر میجر رویندرا کے ساتھ رابطے کے لیے بھیجا گیا تھا۔
رویندرا کوشک کی گرفتاری کے بعد انھیں پاکستان کی مختلف جیلوں میں 16 برس تک رکھا گیا اور 2001 میں ان کی موت جیل میں ہوئی۔
2004 میں لاہور میں گرفتار ہونے والے رام راج شاید واحد ایسے جاسوس تھے جو پاکستان پہنچتے ہی گرفتار ہوگئے۔ انھیں چھ برس قید کی سزا ہوئی اور جب وہ اپنی سزا کاٹ کر واپس انڈیا پہنچے تو انھیں انڈین اداروں نے پہچاننے سے انکار کر دیا۔ وہ پاکستان آنے سے پہلے اٹھارہ برس تک انڈیا کے خفیہ اداروں میں کام کر چکے تھے۔
سرجیت سنگھ نے 30 برس پاکستانی جیلوں میں گزارے۔ سرجیت سنگھ کو 2012 میں لاہور کی کوٹ لکھپت جیل سے رہا کیا گیا اور وہ واپس انڈیا پہنچے تو ان کا کسی نے استقبال نہ کیا۔ سرجیت سنگھ دعویٰ کرتے رہے کہ وہ پاکستان میں ’را‘ ایجنٹ بن کر گئے تھے لیکن کسی نے ان کی بات پر کان نہ دھرے۔
سرجیت سنگھ نے اپنی رہائی کے بعد بی بی سی کی نامہ نگار گیتا پانڈے سے بات کرتے ہوئے انڈین حکومت کے رویے پر غم و غصے کا اظہار کیا تھا۔ انھوں نے کہا کہ انڈین حکومت ان کی غیر موجودگی میں ان کے خاندان کو 150 روپے ماہانہ پینشن ادا کرتی تھی جو اس بات کا ثبوت ہے کہ وہ ’را‘ کے ایجنٹ تھے اور وہ گرفتاری سے پہلے پچاسی بار پاکستان کا دورہ کر چکے تھے جہاں وہ دستاویزات حاصل کر کے واپس لے جاتے تھے۔
2006 میں کوٹ لکھپت جیل سے رہا ہونے والے گربخش رام پاکستان میں ’شوکت علی‘ کے نام سے جانے جاتے تھے۔ وہ 18 برس تک پاکستانی جیلوں میں رہے۔ گربخش رام کو 1990 میں اس وقت گرفتار کیا گیا تھا جب وہ کئی برس پاکستان میں گزارنے کے بعد واپس انڈیا جا رہے تھے۔
انڈین جریدے ٹائمز آف انڈیا میں شائع ہونے والی ایک رپورٹ کے مطابق گربخش رام نے ریاستی حکومت پر الزام عائد کیا کہ ان کو وہ سہولتیں دینے سے انکاری ہیں جو سربجیت سنگھ کے خاندان کو ملی ہیں۔
ونود سانھی 1977 میں پاکستان میں گرفتار ہوئے اور 11 برس پاکستانی جیلوں میں گزارنے کے بعد انھیں 1988 میں رہائی ملی۔
وہ اپنی کہانی بتاتے ہیں کہ وہ ٹیکسی ڈرائیور تھے جب ان کی ملاقات ایک ’انڈین جاسوس‘ سے ہوئی جس نے انھیں سرکاری ملازمت کی پیشکش کی۔ ان کے بقول انھیں پاکستان بھیجا گیا لیکن جب وہ پاکستانی قید سے رہا ہوئے تو حکومت نے ان کی مدد نہیں کی۔

[149]
سولھویں صدی کی امیر زادی جین بولین پر طرح طرح کے الزامات لگائے گئے۔ ان پر اپنے شوہر کے ساتھ ساتھ بادشاہ ہنری ہشتم کی دو بیویوں، اپنی نند این بولین اور کیتھرین ہاورڈ کے ساتھ غداری کے الزامات بھی لگے۔
کیا وہ واقعی’جنسی شہوت کی دیوانی‘ کوئی جاسوس تھیں، جن پر لگے تمام الزامات درست تھے یا پھر ایک ظالم بادشاہ کے تشدد کے لیے وہ ایک آسان ہدف تھیں؟ فِلیپا گریگوری کے نئے تاریخی ناول ’بولین ٹریٹر‘ میں سولھویں صدی کی اسی خاتون کی کہانی کو بیان کیا گیا ہے۔
انگلینڈ کے بادشاہ ہنری ہشتم اپنی غیرمستقل مزاجی کے لیے معروف تھے جن کے دربار میں کوئی بھی محفوظ نہیں تھا اور ملکاؤں اور امیروں کے قریب رہنے والے لوگ جلدی جلدی وفاداریاں بدلتے رہتے تھے۔ درباری خاتون جین بولین نے پانچ ملکاؤں کی خدمت کی جن میں ان کی نند این بولین اور ان کی کزن کیتھرین ہاورڈ بھی شامل تھیں۔
تاریخ بتاتی ہے کہ دونوں کو ہنری ہشتم نے قتل کروایا۔
خیال رہے کہ جین بولین طویل عرصے سے ایک غدار کے طور پر پیش کی جاتی رہی ہیں جو مشکوک حالات میں کئی بار بچتی رہیں جبکہ ان کے آس پاس کے لوگ مقتل گاہ بھیجے جاتے رہے۔
ان پر بادشاہ کی ملکاؤں کو دھوکہ دینے کا الزام لگا۔ اور اس طرح مورخ اور رائل پیلس کی چیف ہسٹورین ٹریسی بورمین کے مطابق وہ ’ٹوڈر انگلستان میں سب سے نفرت کی جانے والی عورت‘ کہلائیں۔
اُس بدنام زمانہ عورت کو سنہ 1529 میں ’وسکاؤنٹیس روچفورڈ‘ کا لقب دیا گيا تھا۔ اب وہ فِلیپا گریگوری کے تحریر کردہ تاریخی تھرل ’بولین ٹریٹر‘ کا موضوع ہیں۔
خیال رہے کہ فلیپا گریگوری کے مشہور ناول ’دی ادر بولین گرل‘ پر اسی نام سے سنہ 2008 میں ایک فلم بنی تھی جس میں نیٹلی پورٹمین اور سکارلٹ جوہانسن شامل تھے۔
End of سب سے زیادہ پڑھی جانے والی
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
گریگوری کہتی ہیں: ’جین میرے ذہن میں اسی وقت سے ہیں جب میں نے ’دی ادر بولین گرل‘ لکھی اور تب سے ان پر کچھ عمدہ نئی سوانح عمریاں سامنے آئی ہیں۔ ٹوڈر کے عہد کی تاریخ کے کسی بھی شوقین کے لیے وہ ایک معمہ رہی ہیں۔ وہ اس زمانے کی کہانی کے بیچوں بیچ کھڑی نظر آتی ہیں اور تمام تر نامساعد حالات کے باوجود وہ بولین خاندان کے زوال سے بچ جاتی ہیں۔‘
جین بولین کا پیدائشی نام جین پارکر تھا اور وہ سنہ 1505 کے آس پاس پیدا ہوئیں۔ وہ ایک ایسے بیرن کی بیٹی تھیں جو ہنری ہشتم کے دربار میں خدمات انجام دیتے اور اطالوی نشاۃ ثانیہ کے متون ترجمہ کرتے تھے۔
وہ صرف گیارہ برس کی عمر میں دربار پہنچیں جہاں انھیں ہنری ہشتم کی پہلی بیوی کیتھرین آف ایرگون کی خادمہ مقرر کیا گیا۔ وہیں ان کی ملاقات بولین خاندان سے ہوئی۔ تقریباً 20 برس کی عمر میں انھوں نے جارج بولین سے شادی کی۔ پھر وقت کے الٹ پھیر میں جارج بولین کی بہن ایک دہائی کے اندر اندر ملکہ بن جاتی ہیں۔
محفوظ شدہ دستاویزات میں جین کا ذکر بہت کم ملتا ہے جس کی وجہ سے کہانی لکھنے والوں کے لیے ان کے متعلق سنسنی خیز قصے تراشنا آسان ہو گیا۔ ان کی کوئی تصدیق شدہ تصویر بھی موجود نہیں، اگرچہ ہانس ہولبائن کی کچھ ڈرائنگز کو ان سے منسوب کیا جاتا ہے جبکہ چند لوگ ہولبائن کی دو پینٹنگز ’این اَن نون وومن اِن ٹوڈر ڈریس‘ اور ’اے لیڈی اَن نون‘ کو بھی ممکنہ طور پر انھی کا چہرہ سمجھتے ہیں۔
زیادہ تر تصویریں شاید 1541 میں تباہ کر دی گئیں جب جین پر غداری کا مقدمہ چلا اور لارڈ چانسلر آڈلی نے انھیں ’باڈ‘ یعنی کوٹھا چلانے والی قرار دیا۔
ان پر الزام یہ تھا کہ انھوں نے ہنری ہشتم کی پانچویں بیوی کیتھرین ہاورڈ، جو ایک بیمار اور کمزور بادشاہ سے بیاہی گئی کم عمر لڑکی تھی، کو خوبرو درباری تھامس کلپیپر کے ساتھ ناجائز تعلقات قائم کرنے میں مدد کی۔
تینوں کو اپنی جان سے ہاتھ دھونا پڑے۔ کلپیپر کو پہلے مارا گیا، پھر دو مہینے بعد کیتھرین اور جین کو لایا گیا اور 13 فروری 1542 کی صبح ٹاور آف لندن میں پے در پے ان دونوں کا سر قلم کر دیا گیا۔
شواہد بتاتے ہیں کہ ملکہ کی خدمت گار کی حیثیت سے جین واقعی ان خفیہ ملاقاتوں میں شامل تھیں۔ لیکن گریگوری کے مطابق جین سے نفرت اس کے کاموں کی وجہ سے کم ہے اور ان کے بارے میں بنائے گئے پرانے نظریات کی وجہ سے زیادہ ہے۔
انھوں نے بی بی سی سے بات کرتے ہوئے کہا کہ ’ہر آنے والے مورخ خواتین کے بارے میں اپنے نظریات کو جین پر چسپاں کرتے نظر آتے ہیں۔‘
’ابتدائی دستاویزات میں جین کو بس ایک غیر مؤثر ساتھی یا معاون خاتون کے طور پر دکھایا گیا ہے۔ لیکن بعد میں، اخلاقیات کے علمبردار وکٹورین مورخین نے ان کی اس معاملے میں شمولیت کو بدکرداری کی دلیل بنا دیا۔‘
اس زمانے میں یہ عام رواج تھا کہ محبت کرنے والے جوڑوں کی ملاقات کے دوران ان کا کوئی ساتھی وہاں موجود ہوتا تھا لیکن بعد کے زمانے میں ایسی کسی جگہ پر تیسرے فرد کی موجودگی کو مختلف زاویوں سے دیکھا گیا۔
گریگوری کہتی ہیں: ’فرائڈ کے بعد آنے والے مورخین نے انھیں ایک تماش بین، جنسی جنون میں مبتلا اور شہوانی خواہشات رکھنے والی عورت بتایا اور اس کے بعد انھیں سیدھا پاگل قرار دیا گیا۔‘
وہ مزید کہتی ہیں: ’مجھے نہیں لگتا کہ جین نے ہوس یا کسی اور گناہگار ذہنیت کے تحت کام کیا۔ میرے خیال میں وہ بس ایک عام عورت تھی جو غیر معمولی حالات میں زندہ رہنے اور آگے بڑھنے کی کوشش کر رہی تھی۔‘
یہ پہلا موقع نہیں تھا کہ جین کو ایک بادشاہ کے زوال اور غداری میں ملوث ٹھہرایا گیا۔
سنہ 1536 میں دربار ایک بڑے سکینڈل میں گھر گیا جب این بولین پر چار درباریوں کے ساتھ جنسی تعلق قائم کرنے کا الزام لگا۔ یہ یقینی بنانے کے لیے کہ این کبھی واپس نہ آسکیں، ان پر اپنے بھائی جارج کے ساتھ ناجائز تعلق کا جھوٹا الزام بھی شامل کر دیا گیا۔
کہا گیا کہ یہ بات بادشاہ تک خود جارج کی بیوی جین نے پہنچائی تھی، جو مبینہ طور پر بہن بھائی کی قربت سے حسد کرتی تھیں۔
ملکہ ایلزبتھ کے دور سے اب تک مورخین کی جانب سے پیش کردہ اشاروں پر مبنی یہ قیاس آرائی کہ اس شادی میں فریقین خوش نہیں تھے، جین کے لیے غداری کا ایک آسان محرک فراہم کرتی رہی ہے۔
اس سکینڈل نے جارج اور این دونوں کو موت کی آغوش میں پہنچا دیا۔ یہ بادشاہ کے لیے ایک موزوں حل تھا کیونکہ اب ان کی توجہ جین سیمور کی طرف مبذول ہو چکی تھی، جس سے انھیں اپنے وارث اور اولاد نرینہ کی امید تھی جس میں این ناکام ہو چکی تھی۔
ٹریسی بورمین کہتی ہیں: ’چونکہ جین بولین اپنے شوہر اور نند کی پھانسی کے بعد بھی بولین خاندان کی واحد فرد تھیں جو اپنے منصب پر برقرار رہیں، اسی وجہ سے عام مفروضہ یہ تھا کہ ان دونوں کے زوال میں ان کا ہاتھ تھا۔ حالانکہ اس کے قابلِ ذکر شواہد موجود نہیں۔‘
بورمین، جو ٹوڈرز پر وسیع پیمانے پر تحقیق کر چکی ہیں اور جن کی نئی کتاب ’دی سٹولن کراؤن‘ شائع ہوئی ہے، بی بی سی کو بتاتی ہیں: ’جین ان افراد میں سے ایک تھیں جنھیں این بولین کے گھرانے میں ہونے کے باعث گواہی دینا پڑی اور ایسا کوئی اشارہ نہیں کہ ان کی گواہی کوئی سنگین قسم کی گواہی تھی۔‘
وہ مزید کہتی ہیں: ’درحقیقت ہم جانتے ہیں کہ انھوں نے اپنے شوہر کی طرف سے ہنری ہشتم سے رحم کی اپیل کی تھی۔‘ جب ان سے پوچھا گیا کہ کیا جین مذمت کی مستحق ہیں، تو انھوں نے جواب میں ’بالکل نہیں‘ کہا۔
وہ اس بات کی جانب توجہ دلاتی ہیں کہ آج کے مورخ ’ٹوڈر دور کی چند اہم شخصیات کا، جن میں زیادہ تر خواتین شامل ہیں، نئے سرے سے جائزہ لے رہے ہیں۔۔۔ اور صدیوں پرانی عورت بیزاری اور غلط تعبیرات کو ختم کر رہے ہیں۔‘
جین کو ایک قربانی کا بکرا سمجھنے کا یہ مطلب نہیں کہ ان میں اختیار یا خواہشات نہیں تھیں۔ گریگوری کہتی ہیں: ’میرے خیال میں جین کی آرزوؤں کو کم تر سمجھ لینا بہت آسان ہے، جزوی طور پر اس لیے کہ ہمیں عورتوں کی خواہشات کو بری چیز سمجھنے کی تربیت دی گئی ہے۔‘
یہی خواہش و امنگ انھیں 1534 میں اپنی عارضی جلاوطنی کے بعد دوبارہ خطرناک دربار میں لے آتی ہے جب انھوں نے این بولین کے ساتھ مل کر بادشاہ کی ایک محبوبہ کو ہٹانے کی سازش میں حصہ لیا تھا۔ اور 1536 میں اپنے شوہر کی موت کے فوراً بعد وہ پھر دربار لوٹ آئیں۔ ان کے اس ایک فیصلے نے ان کی سردمزاج ہونے کی شہرت کو مزید پختہ کر دیا۔
شاید جین کی سب سے بڑی غلطی، جس کا سبب دربار کی زندگی سے ان کی محبت تھی، یہ تھی کہ انھوں نے دربار کے طاقتور ترین مردوں پر بھروسہ کیا۔ نوجوانی میں تھامس ہاورڈ پر اور بعد میں تھامس کرومویل پر انھوں نے بھروسہ کیا۔
کرومویل نے، جب وہ بیوہ اور مالی طور پر غیر محفوظ تھیں، غالباً انھیں واپس دربار تک پہنچانے میں مدد دی۔ دونوں ہی اس امید میں ان کے سرپرست بنے کہ وہ شاہی خاندانوں کے بارے میں معلومات فراہم کریں گی جن کی وہ خدمت کرتی تھیں۔۔۔ اور یہی وجہ ہے کہ انھیں جاسوس کہا گیا۔
مگر طاقت کا توازن واضح تھا: دربار کی بدلتی سیاست نے جیسے ہی ان اتحادوں کو خطرناک بنایا، دونوں نے انھیں فوراً بے یارو مددگار چھوڑ دیا۔
سنہ 2007 میں ’جین بولین: دی انفیمس لیڈی روچفورڈ‘ نامی سوانح میں جولیا فاکس لکھتی ہیں: ’جتنی گہرائی سے میں نے ان ریکارڈز کو کھنگالا، جنھیں صدیوں سے نظرانداز کیا گیا تھا، اس سے اتنا ہی واضح ہوتا گيا کہ جین بولین کی کہانی نہ صرف ان ملکاؤں کی کہانیوں جتنی دلچسپ ہے جن کی وہ خدمت کرتی تھیں، بلکہ یہ بھی کہ انھیں بدنام کرنے میں کوئی کسر نہ چھوڑی گئی۔‘
کتاب کا عنوان اٹھارھویں صدی کے مورخ چارلس کوٹ کے سخت الفاظ سے لیا گیا ہے۔
فاکس لکھتی ہیں کہ جین کے ناقد ’ایک ایسا قربانی کا بکرا ڈھونڈ کر خوش تھے جو بادشاہ کو اس مکروہ الزام سے بری کر سکے کہ انھوں نے اپنی بے گناہ بیوی کو بے دردی سے قتل کرا دیا‘، اور وہ یہ دعویٰ کرتے تھے کہ ’جین کی گواہی نے ہی ہنری کو دھوکا دیا اور این اور جارج کی بربادی کا سبب بنیں۔‘
لیکن فاکس کے مطابق یہ باتیں غیر معقول ہیں کیونکہ جین کو اس میں بہت کچھ کھونا پڑا تھا۔ وہ لکھتی ہیں: ’انھیں اپنے شوہر کو بدنام کرنے کی ضرورت ہی نہیں تھی، خصوصاً جب ایسے قدم کے مالی نتائج تباہ کن ہو سکتے تھے۔‘
جین کی موت کے بہت عرصے بعد جب ایلزبتھ اول نے اپنی حکومت کی جائز حیثیت مضبوط کرنے کے لیے اپنی والدہ این بولین کی ساکھ بہتر بنانے کی کوشش کی تب بھی جین کو بدنام کہنا فائدہ مند رہا۔
مثال کے طور پر جارج وایاٹ کی این بولین کی سوانح ’دی لائف آف دی ورچوئس کرسچن اینڈ ریناؤنڈ کوئین این بولین‘، جو 1817 میں شائع ہوئی مگر 1500 کی آخری دہائیوں میں لکھی گئی، جین کو ’بدکردار بیوی‘ قرار دیتی ہے ’جس نے اپنے ہی شوہر پر الزام لگا کر اس کا خون بہانے تک کی کوشش کی۔‘
زمانوں سے ڈرامہ نگار بھی اسی مفروضے پر چلتے آئے ہیں۔ 1826 کے ’این بولین: اے ڈرامیٹک پوئم‘ میں جین کو ’وسکاؤنٹیس روچفورڈ کے بے اصول اور غیر فطری کردار‘ کے طور پر بیان کیا گیا ہے اور حال ہی میں بی بی سی کے ڈرامے ’وولف ہال‘ میں، جو ہیلری مینٹل کے ناولوں پر مبنی ہے، انھیں ایک حاسد عورت کے طور پر دکھایا گیا ہے جو بدنیتی پر مبنی افواہیں پھیلاتی ہے۔
اگرچہ جین 40 کی عمر کے پیٹے میں ہی مار دی گئیں، گریگوری ان کی کہانی کو بقا کی کہانی کے طور پر پیش کرتی ہیں۔ وہ ایک ایسے دربار میں زندگی کی جنگ لڑتی رہیں جو تاریخ کے سب سے غیر یقینی اور ظالم درباروں میں شمار ہوتا ہے۔
این بولین اور کیتھرین ہاورڈ کو جان بوجھ کر دھوکہ دینے کے بجائے، جین نے ان کی خدمت میں قربانیاں دیں، چاہے وہ انھیں ان کے حریفوں سے نجات دلوانا ہو یا اپنی بہتر بصیرت کے خلاف انھیں سچی محبت کے چند لمحے مہیا کرانا ہو۔
آج تینوں خواتین ٹاور آف لندن کے ایک ہی چیپل میں دفن ہیں۔
’بولین ٹریٹر‘ پڑھنے کے بعد آپ جین نہیں بلکہ اس طاقت کے ڈھانچے کو قصوروار سمجھتے ہیں جو انھیں گھیرے ہوئے تھا۔
گریگوری کہتی ہیں: ’یہ ناول ظلم کے بارے میں ہے۔۔۔ ایک ایسی حکومت کے بارے میں جو مکمل طاقت ایک ہی آدمی کے ہاتھ میں دیتی ہے اور بہت کم لوگ تھے جن میں ان کے خلاف کھڑے ہونے کا حوصلہ تھا۔‘
گریگوری کے نزدیک جین کی کہانی کوئی اخلاقی سبق نہیں کہ کس طرح ایک برے کردار کی عورت انجام کو پہنچتی ہے بلکہ یہ ایک تنبیہ ہے کہ خطرے کو پہچاننے میں دیر نہ کریں۔
وہ کہتی ہیں: ’ناول میں جین کا بیدار ہونا وہ لمحہ ہے جب اسے سمجھ آتی ہے کہ ظلم کو اسی وقت روکنا چاہیے جب وہ پہلی بار نظر آئے۔‘

[150]
برطانیہ اور یورپی اتحادیوں نے بتایا ہے کہ روسی اپوزیشن رہنما الیکسی ناوالنی ’ڈارٹ فراگ ٹاکسن‘ سے تیار کردہ زہر کے استعمال کے ذریعے ہلاک کیا گیا۔
یہ مہلک زہر جنوبی امریکہ کے جنگلی مینڈکوں میں پایا جاتا ہے۔
جرمنی، فرانس، سویڈن، نیدر لینڈز اور برطانیہ نے لیبارٹری نمونوں کے نتائج کی روشنی میں روس پر الزام لگایا تھا کہ اس نے سنہ 2024 میں الیکسی ناوالنی کو زہر دے کر ہلاک کیا۔
پانچوں ممالک نے لیبارٹری کے ان نتائج کے حوالے سے ایک مشترکہ بیان بھی جاری کیا ہے۔
برطانوی وزیر خارجہ ایویت کوپر نے سنیچر کو میونخ سیکیورٹی کانفرنس سے خطاب کے دوران بتایا کہ ’صرف روسی حکومت کے پاس زہر استعمال کرنے کا ذریعہ، مقصد اور موقع تھا، کیونکہ ناوالنی اُن کی قید میں تھے۔‘
’تاس نیوز‘ ایجنسی کے مطابق ماسکو نے برطانیہ اور یورپی ممالک کی اس رپورٹ کو مسترد کیا ہے۔
کوپر نے اس ہفتے ناوالنی کی اہلیہ سے بھی ملاقات کی تھی، اُن کا کہنا تھا کہ روس نے ناوالنی کو ایک خطرے کے طور پر دیکھا۔
اُن کا کہنا تھا کہ روسی حکومت نے زہر کی یہ قسم استعمال کر کے سیاسی مخالفین اور ناقدین میں خوف پیدا کرنے کی کوشش کی۔
End of سب سے زیادہ پڑھی جانے والی
مشترکہ بیان میں کہا گیا ہے کہ ’ایپیبیٹا ڈین‘ (Epibatidine) نامی زہریلا مواد جنوبی امریکہ کے جنگلی ڈارٹ مینڈکوں میں پایا جاتا ہے۔ قید میں رکھے گئے ڈارٹ مینڈک یہ زہر پیدا نہیں کرتے اور یہ قدرتی طور پر روس میں نہیں پایا جاتا۔
اگرچہ ’ایپیبیٹا ڈین‘ کو ایک درد کش دوا کے طور پر اور پھیپھڑوں کی تکلیف دہ سوزش کی حالتوں سے نجات دلانے کے لیے استعمال کرنے کی تحقیقات کی گئی تھیں، لیکن اسے طبی طور پر استعمال کے لیے بہت زہریلا سمجھا جاتا ہے۔
زہریلے مواد پر تحقیق کرنے والے ماہر چل جانسن نے بی بی سی کو بتایا کہ یہ مارفین سے 200 گنا زیادہ طاقتور ہے۔
جانس کا کہنا تھا کہ یہ مرکزی اعصابی نضام کو ناکارہ بنا کر پٹھوں میں مروڑ، فالج، دل کے دورے اور سانس بند ہونے سے موت کی وجہ بن سکتا ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
ایک دہائی سے روس کے سب سے نمایاں اپوزیشن لیڈر الیکسی ناوالنی کی موت سنہ 2024 میں پراسرار حالات میں جیل میں ہوئی تھی۔
الیکسی ناوالنی کا شمار صدر ولادیمیر پوتن کے سخت ترین مخالفین میں ہوتا تھا۔ وہ 19 سال قید کی سزا کاٹ رہے تھے۔ ناقدین کا ماننا ہے کہ جس کیس میں انھیں یہ سزا سنائی گئی تھی وہ سیاسی بنیادوں پر بنایا گیا تھا۔
سنہ 2023 میں الیکسی ناوالنی کو آرکٹک سرکل جیل میں منتقل کیا گیا تھا۔ اس کا شمار روس کی سخت ترین جیلوں میں ہوتا ہے۔
یمالو نینیٹس ڈسٹرکٹ جیل سروس کے حکام نے بتایا ہے کہ الیکسی ناوالنی  چہل قدمی کے بعد ’بیمار محسوس کر رہے تھے۔‘
جیل کے محکمے نے ایک بیان جاری کرتے ہوئے کہا کہ ناوالنی تقریباً فوراً ہی ہوش کھو چکے تھے۔ ایمرجنسی میڈیکل ٹیم کو فوری طور پر طلب کیا گیا۔ طبی ٹیم نے ان کی حالت بہتر بنانے کی پوری کوشش کی لیکن کامیاب نہ ہو سکی۔
وہ روسی صدر کے خلاف ایک ایسی جدوجہد کر رہے تھے جو انھیں سوشل نیٹ ورکس اور روسی سڑکوں پر لاکھوں پیروکاروں سے لے کر ملک کی جیلوں میں مختلف سزاؤں تک لے گئی۔ اس کے علاوہ ان پر کئی حملے بھی کیے گئے۔
ناوالنی نے پوتن پر الزام لگایا تھا کہ وہ ایک ’جاگیردارانہ ریاست‘ کے ذریعے ’روس کا خون چوس رہا ہے‘ جو کہ کریملن میں طاقت کا مرکز ہے۔
روسی خبر رساں ایجنسی تاس کی رپورٹ کے مطابق الیکسی ناوالنی کی موت کی وجوہات کی تحقیقات کی جا رہی ہیں۔ الیکسی ناوالنی کے وکیل لیونیڈ سولوویو نے روسی میڈیا کو بتایا ہے کہ وہ فی الحال اس پر کوئی تبصرہ نہیں کریں گے۔
آئیے جانتے ہیں کہ روسی صدر کے وہ کون سے مخالفین تھے جن کی موت ماضی ایسے ہی پراسرار حالات میں ہوئی تھی۔
یوگینی پریگوِژن ’طیارے کے حادثے میں ہلاک‘ ہو گئے تھے۔
روسی حکام کے مطابق مسلح گروہ ویگنر کے بانی وگینی پریگوژن کی مبینہ ہلاکت بدھ کے دن ماسکو کے شمال مشرق میں ایک طیارے کے حادثے میں ہوئی تاہم اس حادثے کی وجوہات اب تک سامنے نہیں آ سکیں۔
وگینی پریگوژن نے صرف دو ماہ قبل ہی صدر پوتن کے اقتدار کو سب سے بڑا چیلنج دیا تھا جس کے بعد ان کی پراسرار حالات میں ہلاکت کئی سوالات کو جنم دے رہی ہے اور اس حادثے کے بارے میں شکوک و شبہات کا اظہار کیا جاتا رہا ہے۔
امریکہ، فرانس اور برطانیہ سمیت کئی ممالک یہ الزام عائد کر چکے ہیں کہ اس حادثے کے پیچھے روسی حکام کا ہاتھ ہے۔ اگر ایسا ہی ہے تو پھر یہ کسی ہالی وڈ فلم کا سکرپٹ لگتا ہے۔
تاہم یہ شکوک مکمل طور پر بے بنیاد بھی نہیں ہیں کیوںکہ ماضی میں صدر پوتن کے متعدد مخالفین اور ناقدین کی موت پراسرار حالات میں ہو چکی ہے۔
ان کی ہلاکت سے چند ماہ پہلے تک وگینی پریگوژن روسی صدر کے انتہائی قریبی ساتھی اور معتمد سمجھے جاتے تھے اور ان کا تعلق  اس زمانے میں شروع ہوا تھا جب پوتن سوویت یونین کی خفیہ ایجنسی ’کے جی بی‘ میں کام کرتے تھے۔
تاہم اس قربت کا اختتام 23 جون کو ہوا جب کئی ماہ تک یوکرین کی جنگ میں روسی فوجی قیادت پر تنقید کرنے کے بعد وگینی پریگوژن نے ویگنر کے جنگجوؤں کو حکم دیا کہ وہ یوکرین کی سرحد کے قریب روسٹو شہر پر قبضہ کر لیں۔
معاملہ یہی نہیں رُکا بلکہ انھوں نے ویگنر کے جنگجوؤں کو ماسکو کی جانب پیش قدمی کا حکم دے دیا جس کا مقصد بظاہر روس کے وزیر دفاع سرگئی شوئیگو اور ان کے قریبی حکام کو مستعفی ہونے پر مجبور کرنا تھا۔
تاہم یہ بغاوت کامیاب ہونے سے قبل ہی بیلاروس کے صدر کی مداخلت کے بعد مذاکرات کے نتیجے میں اختتام پذیر ہوئی۔ لیکن یہ بغاوت روس پر صدر پوتن کے کنٹرول کو ایک زوردار جھٹکا دینے میں ضرور کامیاب رہی تھی۔
صدر پوتن کی جانب سے اس بغاوت کو ’تختہ الٹنے کی سازش‘ قرار دیا گیا اور اس سازش کے مرکزی کرداروں کو ’غدار‘ اور ’روس کی پیٹھ میں خنجر گھونپنے والے‘ قرار دیتے ہوئے سزا دینے کا اعلان بھی کیا۔
لیکن وگینی پریگوژن حالیہ ہفتوں کے دوران روس میں باآسانی گھومتے پھرتے رہے جو شاید اس بات کا ثبوت تھا کہ صدر پوتن ان لوگوں میں شمار ہوتے ہیں جن کا ماننا ہے کہ ’انتقام ایک ایسی ڈش ہے جو ٹھنڈی کر کے کھانی چاہیے۔‘
صدر پوتن کے دور اقتدار کے دوران ان کے کم از کم 20 مخالفین یا ناقد جن کو ’غدار‘ کا خطاب ملا، روس یا بیرون ملک پراسرار حالات میں ہلاک ہوئے۔
ان میں سے پہلی شخصیت ولادیمیر گولوویلوو تھے جن کو ماسکو میں اس وقت گولی مار کر ہلاک کر دیا گیا جب وہ اپنے کتے کے ہمراہ چہل قدمی کر رہے تھے۔
ولادیمیر گولوویلوو بھی پہلے پوتن کے حامی ہوا کرتے تھے لیکن بعد میں انھوں نے صدر پر تنقید شروع کر دی تھی۔
ان کی ہلاکت سے قبل روس کی برسراقتدار جماعت نے ان پر الزام عائد کیا تھا کہ سوویت یونین کے ٹکڑے ہونے کے بعد انھوں نے نجکاری کے عمل سے غیر قانونی طور پر پیسہ بنایا۔
ولادیمیر گولوویلوو کی ہلاکت کے ایک سال بعد سرگئی یوشینکو نامی رکن پارلیمنٹ کو بھی ماسکو کی گلیوں میں گولی مار کر ہلاک کر دیا گیا تھا۔
سرگئی یوشینکو اس پارلیمانی کمیٹی کے سربراہ تھے جس نے ستمبر 1999 میں اپارٹمنٹ بلڈنگ پر ہونے والے اُن حملوں کی تحقیقات کی تھیں جن کے لیے چیچن باغیوں کو مورد الزام ٹھہرایا گیا تھا۔ اس حملے کو جواز بناتے ہوئے روس نے چیچنیا کے خلاف دوسری جنگ کا آغاز کر دیا تھا۔
سرگئی یوشینکو کو شک تھا کہ یہ حملے دراصل روسی خفیہ ایجنسیوں نے کروائے تھے۔
سات اکتوبر 2006 کو ایک اور کیس سامنے آیا جب روسی اخبار نوایا گزیٹا کی صحافی اینا پولیٹ کووسکایا کا قتل ہوا۔ انھوں نے چیچنیا میں روسی افواج کی جانب سے انسانی حقوق کی خلاف ورزیوں کو اجاگر کرتے ہوئے تنقید کی تھی۔
سنہ 2014 میں اس قتل کے الزام میں پانچ ملزمان کو سزا سنائی گئی تاہم حکام یہ واضح کرنے میں ناکام رہے کہ ان ملزمان کو اینا کے قتل پر کس نے اُکسایا۔
27 فروری 2015 کو ایک ایسا کیس سامنے آیا جس نے اس شک کو مذید مضبوط کیا کہ روس میں صدر پوتن کے مخالفین کو مروا دیا جاتا ہے۔
اس دن سابق نائب وزیر اعظم بورس نیمٹسوو کو قتل کر دیا گیا تھا اور یہ جرم ایک ایسی عمارت کے قریب ہوا جہاں صدر پوتن کا دفتر ہے۔
1990 کی دہائی میں بورس نیمٹسوو روسی سیاست کے ابھرتے ہوئے ستارے تھے۔ ایک وقت خیال کیا جا رہا تھا کہ وہ بورس یلسن کی جگہ لے سکتے ہیں لیکن ان کی جگہ قرعہ فال پوتن کے نام نکلا۔
آغاز سے ہی بورس نیمٹسوو پوتن کے ناقد رہے خصوصاً ان کی یوکرین سے متعلق پالیسی پر۔ وہ پوتن کی جانب سے خود کو اقتدار میں رکھنے کی کوششوں پر بھی تنقید کرتے رہے۔ ان کو اس تنقید کی سزا میں تین بار جیل بھی جانا پڑا۔
سنہ 2008 کے صدارتی انتخابات میں بورس نیمٹسوو نے پوتن کا مقابلہ کرنے کی کوشش کی لیکن وہ کامیاب نہیں ہو سکے اور ایک سال بعد انھوں نے صدر پوتن کے دیگر ناقدین کے ساتھ مل کر، جن میں سابق ورلڈ شطرنج چیمپیئن گیری کیسپروو بھی شامل تھے، ایک نئی سیاسی جماعت ’سولی ڈیریٹی پارٹی‘ بنائی۔
بورس نیمٹسوو کا قتل کرنے والے افراد کے بارے میں کہا جاتا ہے کہ ان کا تعلق چیچنیا کے رہنما رمضان قادریوو سے تھا تاہم اس معاملے کی تفتیش نہیں کی گئی۔
سنہ 2008 کے اوائل سے اب تک چھ ایسے سیاست دان، صحافی اور انسانی حقوق کارکن قتل ہو چکے ہیں جو صدر پوتن کے ناقد تھے۔
صدر پوتن کے مخالفین اور ناقدین صرف روس میں ہی ہلاک نہیں ہوئے۔ چند ایسے افراد جنھوں نے یہ سوچ کر ملک چھوڑ دیا کہ وہ شاید بیرون ملک محفوظ رہیں گے، وہ بھی پراسرار حالات میں ہلاک ہو چکے ہیں۔
ان میں سے ایک مشہور کیس سابق جاسوس الیگزینڈر لٹوینینکو کا ہے جن کی موت نومبر 2006 میں لندن کے ایک ہسپتال میں اچانک بیمار ہو جانے کے بعد ہوئی۔
بعد میں تفتیش میں معلوم ہوا کہ ان کی موت پولونیئم 210 نامی تابکاری مواد کی وجہ سے ہوئی جو کافی زہریلا ہوتا ہے۔
انھوں نے برطانیہ میں پناہ لیتے ہوئے روسی حکام پر الزام عائد کیا تھا کہ ان کو روسی اولیگارک بورس برزوسکی کو قتل کرنے کا حکم دیا گیا تھا۔
بورس برزوسکی مارچ 2013 میں برطانیہ میں اپنے گھر میں مردہ حالت میں پائے گئے تھے۔
کچھ افراد کا ماننا ہے کہ انھوں نے اپنے معاشی مسائل سے تنگ آ کر خودکشی کر لی تھی۔ تاہم جلا وطنی کے دوران ان پر متعدد حملے ہو چکے تھے۔
،تصویر کا ذریعہEPA/YULIA SKRIPAL/FACEBOOK
بورس برزوسکی بورس یلسن کے دور حکومت میں کافی امیر ہوئے تھے اور بعد میں پوتن کے حامی بن گئے۔ انھوں نے صدر پوتن کی پہلی صدارتی مہم کے دوران ان کی مالی مدد بھی کی۔ تاہم بعد میں ان کے درمیان اختلافات پیدا ہوئے جو اس وقت سامنے آئے جب روسی حکام نے ان کے ٹی وی سٹیشن کو سرکاری تحویل میں لے لیا۔
مارچ 2018 میں برطانیہ میں قیام پذیر دیگر روسی افراد بھی ایک حملے کا شکار ہوئے۔ سابق جاسوس سرگئی سکرپال اور ان کی بیٹی یولیا کو مبینہ طور پر روسی خفیہ ایجنٹس نے زہر دے کر ہلاک کیا۔
سرگئی سکرپال روسی سنٹرل انٹیلیجنس ڈیپارٹمنٹ جی آر یو کے لیے کام کرتے تھے لیکن 2004 میں گرفتاری سے پہلے وہ بطور ڈبل ایجنٹ برطانوی خفیہ ایجنسی ایم آئی سکس کے لیے بھی کام کر رہے تھے۔
روسی عدالت نے ان کو 13 سال قید کی سزا سنائی تاہم بعد میں ان کو امریکہ میں قید روسی ایجنٹوں کے بدلے رہا کر دیا گیا۔
برطانوی حکومت نے ان کے قتل کے الزام میں روسی خفیہ ایجنسی کے دو اراکین کی شناخت کرتے ہوئے روس سے مطالبہ کیا کہ ان افراد کو حوالے کیا جائے لیکن روسی حکومت نے کسی قسم کے کردار سے انکار کرتے ہوئے برطانوی حکومت کے مطالبے کا جواب نہیں دیا۔
اس فہرست میں تقریبا نصف درجن ایسے اولیگارکس (روس کے امیر ترین افراد) اور سابق روسی حکام کا نام بھی شامل ہے جن کی پراسرار حالات میں موت یوکرین پر روسی حملے کے بعد ہوئی۔
روسی تیل کمپنی ’لک آئل‘ کے صدر ریول میگانو ستمبر 2022 میں مبینہ طور پر ماسکو کے ایک ہسپتال کی کھڑکی سے گر کر ہلاک ہوئے تھے جہاں وہ علاج کے لیے داخل تھے۔
برمنگھم یونیورسٹی کے پروفیسر سٹیفن وولف نے ایک مضمون میں خبردار کیا ہے کہ ’دو دہائیوں سے پوتن کا پیغام واضح رہا ہے کہ وہ مخالفت برداشت نہیں کریں گے اور اس کے جان لیوا نتائج ہوں گے۔‘
ان کا ماننا ہے کہ ’یہ حکمت عملی کارگر رہی ہے کیوں کی پوتن نے ہر قسم کے اندرونی چیلنج سے بچتے ہوئے تنقید کو مٹا دیا ہے۔‘

[151]
بی بی سی کو خصوصی انٹرویو میں عالمی شہرت یافتہ بالی ووڈ موسیقار اے آر رحمان نے کہا کہ ’انھیں گذشتہ آٹھ سالوں سے بالی ووڈ میں کام ملنا بند ہو گیا ہے۔‘
اے آر رحمان کے اس دعوے پر فلم انڈسٹری کے بہت سے لوگوں کی جانب سے ردِعمل سامنے آ رہا ہے۔
شاعر اور بالی ووڈ کے لیے ماضی میں گانے لکھنے والے جاوید اختر نے کہا ہے کہ ’مجھے نہیں لگتا کہ اس میں کوئی فرقہ وارانہ مسئلہ ہے۔‘
گلوکار شان نے کہا کہ ’مجھے نہیں لگتا کہ موسیقی میں کوئی فرقہ وارانہ یا اقلیتی پہلو ہے اگر ایسا ہوتا تو ہمارے تینوں سپر سٹارز جو 30 سال سے انڈسٹری میں ہیں اور بالی ووڈ میں چھائے ہوئے ہیں وہ بھی تو ہیں۔ لیکن کیا اس وجہ سے ان کے فینز یا مداح کم ہوئے ہیں؟ وہ تو صرف بڑھ رہے ہیں۔‘
اے آر رحمان کے اس دعوے پر ناول نگار شوبھا ڈی نے کہا کہ ’یہ بہت خطرناک تبصرہ ہے۔۔۔ میں پچاس سال سے بالی ووڈ دیکھ رہی ہوں، اگر میں نے کوئی ایسی جگہ دیکھی ہے جو فرقہ واریت سے پاک ہے تو وہ بالی ووڈ ہے اگر آپ کے پاس ٹیلنٹ ہے تو آپ کو موقع ملے گا۔‘
انھوں نے مزید کہا کہ ’اگر آپ کے پاس ٹیلنٹ نہیں ہے تو اس کا مطلب یہ تو نہیں کہ آپ کو کام مذہب کی وجہ سے نہیں مل رہا یا لوگ آپ کو موقع نہیں دے رہے۔ وہ ایک بہت کامیاب اور سمجھدار شخص ہیں۔ انھیں وہ نہیں کہنا چاہیے تھا جو وہ کہہ رہے ہیں۔ ان کے پاس کوئی اور وجہ ہو سکتی ہے۔۔۔ آپ اُن سے اُس کے بارے میں سوال کریں۔‘
اس معاملے پر ایک سوال کے جواب میں گلوکار شنکر مہادیون نے کہا کہ ’میں یہ کہوں گا کہ گانے کو کمپوز کرنے والا اور وہ شخص جو یہ فیصلہ کرتا ہے کہ مجھے گانا لینا چاہیے یا نہیں، مجھے اس کی مارکیٹنگ کرنی چاہیے یا نہیں، دو الگ الگ لوگ ہیں۔ یہ فیصلہ کرنے والے لوگ موسیقی کے شعبے سے تعلق نہیں رکھتے۔‘
کئی بالی ووڈ فلموں میں یادگار موسیقی دینے والے آسکر ایوارڈ یافتہ موسیقار اے آر رحمان نے بی بی سی کو دیے گئے ایک خصوصی انٹرویو میں اپنے اب تک کے موسیقی کے سفر، بدلتے ہوئے سینما، مستقبل کے منصوبوں اور معاشرے کے موجودہ ماحول کے بارے میں کھل کر بات کی۔
End of سب سے زیادہ پڑھی جانے والی
اس گفتگو میں رحمان نے فلم انڈسٹری کے بارے میں کہا کہ ’شاید گذشتہ آٹھ سالوں میں طاقت کا توازن بدل گیا ہے اور جو لوگ تخلیقی نہیں ہیں وہ فیصلے لے رہے ہیں، فرقہ وارانہ زاویہ بھی ہوسکتا ہے، لیکن مجھے کسی نے نہیں کہا۔‘
تاہم انھوں نے اعتراف کیا کہ اب ان کے پاس کوئی کام نہیں ہے۔
اے آر رحمان نے مزید کہا کہ ’ہاں، کچھ باتیں میرے کانوں تک پہنچی ہیں۔ جیسے کہ آپ کو بک کیا گیا تھا، لیکن ایک اور میوزک کمپنی نے فلم کو فنڈ دیا اور وہ اپنے موسیقاروں کو لے آئے۔‘
’میں نے کہا ٹھیک ہے، میں آرام کروں گا، اپنے خاندان کے ساتھ وقت گزاروں گا۔ میں کام کی تلاش میں نہیں ہوں، میں چاہتا ہوں کہ میرے پاس کام آئے۔ میں چاہتا ہوں کہ میری محنت اور ایمانداری سے مجھے چیزیں مل سکیں۔‘
اے آر رحمان نے اس گفتگو کے دوران کہا کہ ’میں اس کے بارے میں زیادہ نہیں سوچتا، کیونکہ میں نہیں سمجھتا کہ یہ کوئی ذاتی معاملہ ہے۔ ہر کسی کی اپنی سوچ، اپنی اپنی ترجیحات ہیں۔ ہمیں کتنا کام کرنا چاہیے یہ ہمارے ہاتھ میں نہیں ہے۔‘
خبر رساں ایجنسی آئی اے این ایس کے ساتھ بات چیت میں شاعر جاوید اختر نے اے آر رحمان کے دعوے پر ردعمل ظاہر کیا ہے۔
انھوں نے کہا کہ ’میں نے ایسا کبھی نہیں محسوس کیا۔ میں ممبئی میں ہر کسی سے ملتا ہوں۔ لوگ ان (اے آر رحمان) کی بہت عزت کرتے ہیں۔ شاید لوگ یہ سوچیں کہ وہ اب مغرب میں زیادہ مصروف ہو گئے ہیں۔ شاید لوگوں کو لگتا ہے کہ ان کے پروگرام بہت بڑے ہیں اور ان میں بہت وقت لگتا ہے۔‘
جاوید اختر کا مزید کہنا تھا کہ ’رحمان اتنے بڑے آدمی ہیں کہ چھوٹے پروڈیوسرز بھی ان سے رابطہ کرنے سے ڈرتے ہیں لیکن مجھے نہیں لگتا کہ اس میں کوئی فرقہ وارانہ عنصر ہے۔‘
انھوں نے نتیش تیواری کی آنے والی فلم ’رامائن‘ کے لیے البم کمپوز کیا ہے۔ انھوں نے مختلف مذہب سے ہونے کے باوجود اس فلم کی موسیقی ترتیب دینے سے متعلق سوالات کے جواب بھی دیے۔
گذشتہ سال اے آر رحمان کی کمپوز کردہ فلم ’چاوا‘ ریلیز ہوئی تھی۔ بہت سے مورخین نے فلم کو حقائق کو مسخ کرنے اور تفرقہ انگیز ہونے پر تنقید کا نشانہ بنایا۔ جب فلم ریلیز ہوئی تو مہاراشٹر کے کچھ حصوں میں تشدد پھوٹ پڑا۔
گلوکار شان نے فلم اور میوزک انڈسٹری میں کسی بھی ’فرقہ وارانہ یا اقلیتی پہلو‘ کے وجود سے بھی انکار کیا ہے۔
خبر رساں ایجنسی آئی اے این ایس سے بات کرتے ہوئے شان نے کہا کہ ’جہاں تک کام نہ ملنے کا سوال ہے تو، میں آپ کے سامنے کھڑا ہوں، میں نے کئی سالوں میں اتنا گایا ہے، پھر بھی مجھے کام نہیں مل رہا ہے۔‘
’مجھے نہیں لگتا کہ موسیقی میں کوئی فرقہ وارانہ یا اقلیتی پہلو ہے، اگر ایسا ہوتا تو ہمارے تینوں سپر سٹارز جو تقریباً 30 سال سے بالی ووڈ پر راج کر رہے ہیں، مگر اُن کے مداح کم نہیں ہوئے، ان میں دن بدن اضافہ ہی ہوتا جا رہا ہے۔‘
شان نے کہا کہ ہر کسی کو اچھا کام کرتے رہنا چاہیے اور ان باتوں پر اکتفا نہیں کرنا چاہیے۔ انھوں نے اے آر رحمان کے کام کی تعریف کرتے ہوئے کہا کہ وہ ایک حیرت انگیز موسیقار ہیں اور ان کا کام کرنے کا ایک منفرد انداز ہے۔
اے آر رحمان کے اس بیان کے بعد سیاسی حلقوں سے بھی ردعمل آنا شروع ہو گیا ہے۔
شیو سینا لیڈر شائنا این سی نے اے آر رحمان کے بیان پر کہا کہ ’میں سمجھتی ہوں کہ یہ بدقسمتی کی بات ہے کہ اے آر رحمان انڈسٹری میں فرقہ کی بنیاد پر کام نہ ملنے کی بات کر رہے ہیں۔ انھیں ہر طرح کا موقع ملا ہے اور انڈیا کی خوبصورتی اس کا تنوع اور اتحاد ہے۔‘
’اگر کوئی راستہ بند ہو تو ہمیں سمجھنا چاہیے کہ تمام رکاوٹوں کو قابلیت سے دور کیا جا سکتا ہے اور جب آپ کو موقع ملتا ہے تو آپ اپنی صلاحیتوں کا مظاہرہ کرتے ہیں۔ یہ ہمارے ملک کی خاص بات ہے کہ سب کو یکساں ترجیح دی جاتی ہے۔‘
اے آر رحمان کے اس دعوے پر بھجن گلوکار انوپ جلوٹا نے کہا کہ ’یہ بالکل سچ نہیں ہے۔ سچ بات تو یہ ہے کہ انھوں نے پانچ سالوں میں پچیس سال کا کام کیا ہے، اب کیا کیا جا سکتا ہے؟ انھوں نے بہت کام کیا ہے اور بہت اچھا کام کیا ہے، لوگ ان کی بہت عزت کرتے ہیں۔‘

[152]
رواں برس جنوری میں جرمن اخبار بِلڈ نے ایک رپورٹ شائع کی تھی جس میں دعویٰ کیا گیا ہے کہ سکی جمپرز مقابلوں میں چھلانگ لگانے کے لیے استعمال ہونے والے سوٹ کی پیمائش سے قبل اپنے عضو تناسل میں ہائیلورونک ایسڈ کے انجیکشن لگا رہے ہیں۔
اب عالمی اینٹی ڈوپنگ ایجنسی (واڈا) کا کہنا ہے کہ اگر انھیں بات کے شواہد مل جاتے ہیں کہ مرد سکی جمپرز مقابلوں کے دوران اپنی کارکردگی بہتر بنانے کے لیے اپنے عضو تناسل میں انجیکشن لگا رہے ہیں تو اس معاملے کی تحقیقات کا آغاز ہو سکتا ہے۔
ویسے تو کھیلوں میں ہائیلورونک ایسڈ کے استعمال پر پابندی نہیں۔ جرمن اخبار کی رپورٹ کے مطابق، ہائیلورونک ایسڈ کے انجیکشن کی مدد سے عضو تناسل کی موٹائی کو ایک سے دو سینٹی میٹر تک بڑھایا جا سکتا ہے۔
اس سے کھلاڑیوں کی جانب سکی مقابلے کے دوران استعمال کیے جانے والے ان کے سوٹ کی کُل سطح کا رقبہ بڑھ جائے گا۔ بین الاقوامی سکی اور سنو بورڈ فیڈریشن ایس آئی ایس کے مطابق، سوٹ کا سائز بڑھنے سے سکی جمپر کو ہوا میں اپنی پرواز کو بڑھانے میں مدد مل سکتی ہے۔
ایف آئی ایس کے سکی جمپنگ کے مردوں کے مقابلے کے ڈائیریکٹر سینڈرو پرٹائل کہتے ہیں سوٹ کے ہر ایک اضافی سینٹی میٹر سے بہت فرق پڑتا ہے۔ ’اگر آپ کے سوٹ کی سطح کا رقبہ محض پانچ فیصد بڑھ جائے تو آپ زیادہ دوری تک پرواز کر پائیں گے۔‘
جب میلان کورٹینا سرمائی اولمپکس میں ایک پریس کانفرنس میں عالمی اینٹی ڈوپنگ ایجنسی کے ڈائریکٹر جنرل اولیور نگلی سے بِلڈ کی رپورٹ میں کیے گئے دعووں کے متعلق سوال کیا گیا تو ان کا کہنا تھا کہ ’میں سکی جمپنگ کی تفصیلات سے واقف نہیں، اور مجھے نہیں معلوم کہ اس سے کارکردگی کو کیسے بہتر بنایا جا سکتا ہے۔‘
’اگر کچھ بھی سامنے آتا ہے، تو ہم اسے دیکھیں گے اور دیکھیں گے کہ آیا اس کا تعلق ڈوپنگ سے ہے۔ ہم کارکردگی کو بڑھانے کے دوسرے (غیر ڈوپنگ) ذرائع پر توجہ نہیں دیتے۔‘
واڈا کے پولش صدر ویٹولڈ بینکا اس سوال سے کافی محظوظ دکھائی دیے۔ انھوں نے ازراہِ مذاق کہا کہ ’پولینڈ میں سکی جمپنگ بہت مشہور ہے اس لیے میں آپ سے وعدہ کرتا ہوں کہ میں اس معاملے کو ضرور دیکھوں گا۔‘
End of سب سے زیادہ پڑھی جانے والی
ایف آئی ایس کے کمیونیکیشن ڈائریکٹر برونو سیسی نے بی بی سی سپورٹ کو بتایا کہ ’ثبوت چھوڑیں، ایسے کوئی اشارے بھی نہیں ملے کہ کسی بھی کھلاڑی نے مسابقتی فائدہ حاصل کرنے کی کوشش میں ہائیلورونک ایسڈ کے انجیکشن کا استعمال کیا ہو۔‘
،تصویر کا ذریعہNurPhoto via Getty Images
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
ہر سیزن کے آغاز سے قبل تھری ڈی سکینر کے ذریعے سکی جمپرز کے جسم کی پیمائش کی جاتی ہے۔ اس پیمائش کے دوران انھیں صرف ’لچکدار، باڈی ٹائٹ انڈرویئر‘ پہننے کی اجازت ہوتی ہے۔
قواعد و ضوابط کے مطابق، کسی بھی کھلاڑی کے سوٹ میں محض دو سے چار سینٹی میٹر کی گنجائش ہو سکتی ہے۔ پیمائش کے عمل کے دوران کھلاڑیوں کی ٹانگوں کے درمیانی حصے کے بھی پیمائش کی جاتی ہے۔
مرد کھلاڑیوں کے لیے ان کے ٹانگوں کے درمیان کی جگہ اور ان کے سوٹ میں ٹانگوں کے درمیان کی جگہ میں تین سینٹی میٹر سے زیادہ کا فرق نہیں ہونا چاہیے۔
ہائڈرولونک ایسڈ کے استعمال سے عضو تناسل میں آنے والا بدلاؤ کا اثر تقریباً 18 ماہ تک رہ سکتا ہے۔
یہ پہلی مرتبہ نہیں کہ سکی سوٹ میں ہیرا پھیری کر کے کارکردگی کو بہتر بنانے کی کوششیں کی گئی ہوں۔
گذشتہ برس اگست میں، ناروے سے تعلق رکھنے والے اولمپک فاتح ماریئس لِنڈوِک اور جوہان آندرے فورفانگ نے مارچ میں ناروے کے ٹرنڈہیم میں ورلڈ سکی چیمپئن شپ میں مردوں کے مقابلے کے دوران سوٹ کے ساتھ چھیڑ چھاڑ کرنے کے الزام میں تین ماہ کی معطلی قبول کی تھی۔
بعد ازاں معلوم ہوا دونوں کھلاڑی خود سوٹ کے ساتھ کی جانے والی اس چھیڑ چھاڑ سے واقف نہیں تھے۔ تاہم ایف آئی ایس کا کہنا تھا ان کی ٹیم نے کھلاڑیوں کے جمپ سوٹ میں مضبوط دھاگہ استعمال کر کے ’سسٹم کو دھوکہ دینے کی کوشش کی ہے۔‘

[153]
پاکستان کے سیکریٹری خارجہ نے کہا ہے کہ پاکستان دہشت گردی کے خاتمے کے لیے عالمی برادری کی حمایت جاری رکھے گا۔
ریڈیو پاکستان کے مطابق سیکریٹری خارجہ اعزاز چوہدری نے نیویارک میں اقومِ متحدہ کے جنرل اسمبلی کے اجلاس کے موقعے پر انسدادِ عالمی دہشت گردی فورم کے پانچویں وزارتی جلاس سے خطاب میں کہا کہ پاکستان اغوا برائے تاوان اور غیر ملکی ’دہشت گرد جنگجوؤں‘ کے خلاف کوششوں میں بین الاقوامی برادری کے ساتھ ہے۔
انھوں نے کہا کہ پاکستان فورم کے پرتشدد شدت پسندی، جرائم کے خلاف انصاف اور قانونی کی بالادستی کے سلسلے میں کام کی حمایت کرتا ہے۔
انھوں نے ’دہشت گردی‘ سے نمٹنے میں پاکستان کی کوششوں کی بات کرتے ہوئے کہا کہ اس سلسلے میں پاکستان کے لوگوں اور قانون نافذ کرنے والے اداروں نے ’بے شمار‘ قربانیاں دی ہیں۔
پاکستانی وزیرِ خارجہ نے ’دہشت گردی‘ سے نمٹنے کے لیے شدت پسند مکالمے کا جواب منطقی اور نرم انداز میں دینے، نوجوانوں کے لیے معاشی مواقع پیدا کرنےT اور عرصے سے جاری کشیدگیوں کی وجہ سے سیاسی خدشات اور ان کی وجوہات ختم کرنے کے لیے مربوط حکمتِ عملی اختیار کرنے پر زور دیا۔
علاوہ ازیں سرکاری ریڈیو کے مطابق وزیراعظم نواز شریف جمعے کو اقوام متحدہ کی جنرل اسمبلی سے خطاب کریں گے۔ توقع ہے کہ وہ اپنے خطاب میں ہمسایہ ممالک کے ساتھ تعاون پر مبنی تعلقات کے فروغ پر زور دیں گے۔
وزیراعظم اقوام متحدہ میں مسئلۂ کشمیر اور بھارت اور افغانستان کے ساتھ دو طرفہ تعلقات پر بھی بات کریں گے۔
وزیراعظم نواز شریف نیویارک میں امریکہ کے نائب صدر جو بائڈن، جاپانی وزیراعظم شینزو آبے اور دیگر عالمی رہنماؤں کے ساتھ مشترکہ طور پر اقوام متحدہ کے قیام امن سے متعلق سربراہ اجلاس کی صدارت بھی کریں گے۔
End of سب سے زیادہ پڑھی جانے والی
اقوام متحدہ کی جنرل اسمبلی کے اجلاس کے موقعے پر وزیراعظم مختلف عالمی رہنماؤں سے دوطرفہ ملاقاتیں کریں گے۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[154]
اگر دنیا بھر کی تمام چونٹیوں کا وزن کیا جائے تو یہ دنیا کے تمام انسانوں کے وزن کے برابر ہو گا۔ جی ہاں آپ نے بالکل درست پڑھا، یہ دلچسپ انکشاف بی بی سی فور کے وائلڈ لائف کے میزبان کرس پاخم نے اپنے پروگرام ’چیونٹی، ایک حیرت انگیز جانور‘ میں کیا۔
لیکن یہ حیرت انگیز انکشاف حقیقت سے کتنا قریب ہے؟
دنیا بھر کی چیونٹیوں اور انسانوں کا وزن ایک برابر ہونے کا دعویٰ سب سے پہلے ہاورڈ یونیورسٹی کے پروفیسر ایڈورڈ ولسن اور جرمن ماہرِ حیاتیات برٹ ہولڈوبلر نے 1994 میں اپنی کتاب ’چیونٹیوں تک پہنچنے کا سفر‘ میں کیا۔
انھوں نے اپنا دعویٰ برطانوی تحقیق دان سی بی ولیمز کی اس تحقیق کی بنیاد پر کیا جس کے مطابق دنیا میں اس وقت زندہ کیڑے مکوڑوں کی تعداد دس کروڑ کھرب کے برابر ہے۔
پروفیسر ایڈورڈ ولسن اور برٹ ہولڈوبلر اپنی کتاب میں لکھتے ہیں کہ ’ان کیڑے مکوڑوں میں اگر چیونٹیوں کی تعداد ایک فیصد بھی ہو تو ان کی کل آبادی دس ہزار کروڑ بنتی ہے‘۔
یہ مزید لکھتے ہیں کہ ’اوسطً ایک چیونٹی کا وزن ایک اور پانچ ملی گرام کے درمیان ہوتا ہے اور اگر تمام چیونٹیوں کا وزن کر لیا جائے تو یہ تمام انسانوں کے وزن کے برابر ہو گا ‘۔
یونیورسٹی آف سسکس کے پروفیسر فرانسس ریٹنیکس کہتے ہیں کہ یہ تو بڑا آسان کام ہے۔
ان کا کہنا ہے کہ ’وزن کرنے والا الیکٹرونک آلہ خریدیں اور چیونٹی کو فریزر میں رکھ کر منجمد کر دیں تا کہ وہ وزن کرنے والی مشین سے بھاگ نہ سکے‘۔
End of سب سے زیادہ پڑھی جانے والی
اور اگر یہ طریقہ آپ کو پسند نہیں تو تحقیق دان مائک فوکس کہتے ہیں کہ ’سو چیونٹیوں کو ایک چھوٹی سی ٹیوب میں بند کر لیں، پھر ان کا وزن کر کے اس میں سے ٹیوب کا وزن منفی کر لیں‘۔
لیکن کسی کو یہ نہیں پتا کہ دنیا میں چیونٹیوں کی اصل تعداد کتنی ہے؟ بی بی سی فور کی ڈاکومینٹری کا دعویٰ ہے کہ اگر چیونٹیوں کی تعداد دس کروڑ کھرب نہیں تو سو کھرب ضرور ہے اور ان کا وزن انسانوں کے وزن کے برابر ہے۔
پروفیسر ایڈورڈ ولسن اور برٹ ہولڈوبلر کے دعویٰ کا جائزہ لیا جائے تو وہ صحیح نہیں لگتا۔ دنیا میں تقریباً سات ارب انسان رہتے ہیں جن کا وزن ساڑھے چار سو ارب کلو بنتا ہے۔ اگر یہ تصور کر لیا جائے کہ چیونٹیوں کی تعداد دس ہزار کھرب ہے اور ان کا اوسط وزن چار ملی گرام ہے تو دنیا بھر کی تمام چیونٹیوں کا وزن صرف چالیس ارب کلو بنتا ہے جو کہ انسانوں کے کل وزن سے کافی کم ہے۔
اگر یہ بھی سوچا جائے کہ شاید انھوں نے جب کتاب لکھی تو اس وقت انسانوں کی آبادی کم تھی تو پھر بھی ان کا دعویٰ درست نہیں لگتا۔
لیکن پروفیسر فرانسس ریٹنیکس کے خیال میں اگر ایڈورڈ ولسن اور برٹ ہولڈوبلر کا دعویٰ انسانوں کی حالیہ آبادی کو ذہن میں رکھتے ہوئے غلط بھی ہو لیکن دو ہزار سال پہلے تو چیونٹیوں کا کل وزن انسانوں سے یقینًا درست تھا کیونکہ انسانوں کی آبادی کم تھی۔ ان کا کہنا ہے کہ 1776 میں امریکہ کی آزادی کے وقت یا شاید اس سے تھوڑا سا پہلے انسانوں کا وزن بڑھنا شروع ہو گیا تھا۔
پروفیسر ریٹنیکس کہتے ہیں کہ ’ہمیں یہ بھی یاد رکھنا ہو گا کہ انسان دن بدن موٹے ہوتے جا رہے ہیں اور ہماری نہ صرف آبادی بڑھ رہی ہے بلکہ موٹاپا بھی بڑھ رہا ہے تو میرے خیال میں ہم نہ چیونٹیوں کو کافی پیچھے چھوڑ دیا ہے‘۔

[155]
ملاکنڈ ڈویژن ایک طویل عرصے تک شورش اور عسکریت پسندی کا مرکز رہا ہے لیکن اب بظاہر ایک تبدیلی کے دور سے گزر رہا ہے، جہاں حکومت نے فیصلہ کیا ہے کہ اس حساس خطے کا کنٹرول مرحلہ وار طریقے سے پاکستانی فوج سے لے کر پولیس اور دیگر صوبائی سول اداروں کے حوالے کیا جائے۔
پاکستان کے اس اہم شمالی علاقے میں عوامی سطح کی ریلیوں میں کئی بار یہ مطالبہ بھی کیا گیا تھا کہ اس علاقے کا کنٹرول  فوج سے واپس لیا جائے اور پولیس کو اختیارات دیے جائیں۔ لیکن سوال یہ پیدا ہوتا ہے کہ کیا پولیس اور دیگر سول اداروں میں اتنی صلاحیت موجود ہے کہ وہ شدت پسندی کا مقابلہ کر سکیں؟
پشاور میں گذشتہ روز ایک اعلی سطح کے اجلاس میں خیبر پختونخوا کے مختلف علاقوں میں امن و امان کی صورتحال پر اہم فیصلے کیے گئے اور اس اجلاس کو بھی کافی اہمیت دی جا رہی ہے۔ اس میں کچھ فیصلے ایسے نظر آئے ہیں جن سے ایک خوشگوار تبدیلی محسوس ہوتی نظر آئی، ان میں سے ایک پی ایس ایل کے میچز پشاور میں منعقد کرانا ہے۔
اس کا ذکر بعد میں کریں گے، پہلے ملاکنڈ ڈویژن سے متعلق فیصلے پر غور کرتے ہیں اور تجزیہ کاروں سے معلوم کرتے ہیں کہ یہ کیا فیصلہ ہوا ہے اور اس کے علاقے پر کیا اثرات مرتب ہو سکتے ہیں۔
یہ بھی معلوم کریں گے کہ کیا ملاکنڈ ڈویژن میں مکمل امن قائم ہو گیا ہے اور کیا پولیس اور دیگر سول اداروں میں اتنی صلاحیت اور وسائل موجود ہیں کہ یہاں وہ مسلح شدت پسندوں کا مقابلہ کر سکیں۔
وزیر اعلیٰ خیبر پختونخوا کے سیکریٹیریٹ سے جاری ہونے والے اعلامیے میں ان فیصلوں کا سرسری ذکر کیا گیا ہے اور اس بارے میں مزید تفصیل اب تک فراہم نہیں کی گئی۔ اس کے بعد صوبائی حکومت میں شامل ایک وزیر اور دو مشیروں کا ایک ویڈیو بیان جاری ہوا جس میں ان فیصلوں کے بارے میں بتایا گیا۔
اس اجلاس میں وفاقی حکومت کی جانب سے وزیر داخلہ محسن نقوی، صوبائی حکومت کی جانب سے وزیر اعلیٰ خیبر پختونخوا سہیل آفریدی، کور کمانڈر الیون کور عمر احمد بخاری اور دیگر اعلیٰ حکام شریک تھے۔
اس اجلاس کے بعد اعلامیہ جاری کیا گیا ہے، جس کے چیدہ چیدہ نکات میں ایک تو پشاور کے سٹیڈیم میں اس سال پی ایس ایل کی میچز کرانے کا اعلان کیا گیا ہے۔ اس کے علاوہ ملاکنڈ ڈویژن میں پاک فوج اپنی ذمہ داریاں صوبائی پولیس، سی ٹی ڈی اور  صوبائی قانون نافذ کرنے والے اداروں کے حوالے کرے گی اور اس ماڈل کو پھر خیبر اور کرم کے علاقوں میں نافذ کیا جائے گا۔
End of سب سے زیادہ پڑھی جانے والی
اس کے علاوہ  وزیر اعلیٰ کی سربراہی میں ایک کمیٹی قائم کرنے کا فیصلہ کیا گیا ہے، جو قبائلی علاقوں میں ترقیاتی کاموں کا جائزہ لے گی اور امن  و امان کے قیام کے لیے اقدامات کو دیکھے گی۔
اس اجلاس کے بعد ایک ویڈیو پیغام میں صوبائی وزیر قانون آفتاب عالم نے کہا ہے کہ یہ اس علاقے کے لیے بڑی خوشخبری ہے۔
ان کا کہنا تھا کہ ملاکنڈ ڈویژن میں پاکستانی فوج اپنی ذمہ داریاں صوبائی پولیس، سی ٹی ڈی اور صوبائی قانون نافذ کرنے والے اداروں کے حوالے کرے گی اور امن کی بحالی صوبائی حکومت، سول انتظامیہ اور عسکری قیادت کی بڑی کامیابی ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
انھوں نے کہا کہ اس بارے میں تمام سیاسی و مذہبی جماعتوں کے سٹیک ہولڈرز اور قبائلی مشران کا اجلاس بلا کر انھیں اعتماد میں لیا جائے گا۔
ان کے مطابق سول اور عسکری قیادت سیاسی و مذہبی سٹیک ہولڈرز اور قبائلی مشران کی سفارشات پر عمل درآمد یقینی بنائے گی۔ ان کا کہنا تھا کہ  صوبائی ایپکس کمیٹی میں طے پانے والے فیصلوں کو نیشنل ایپکس کمیٹی سے قبل یقینی بنایا جائے گا اور نیشنل ایپکس کمیٹی میں صوبائی فیصلوں کی توثیق کی جائے گی۔
اس بارے میں بی بی سی اردو نے وزیر اعلیٰ کے مشیر برائے اطلاعات شفیع جان سے رابطہ کیا اور ان سے پوچھا کہ اس پر عمل درآمد کب تک ہو سکے گا تو ان کا کہنا تھا اس نکتے پر غور و خوض کے لیے ابھی مزید اجلاس ہوں گے۔
سیاسی اعتبار سے دیکھا جائے تو گذشتہ چند ہفتوں کے دوران وفاق اور صوبائی حکومت کے درمیان رابطے شروع ہوئے ہیں اور ان میں کافی پیش رفت دیکھی جا رہی ہے۔
وزیر اعلیٰ سہیل آفریدی کی وزیر اعظم شہباز شریف سے ملاقات کے بعد سہیل آفریدی نے اپنے مرکزی قائدین سے ملاقات کی تھی اور پشاور میں پارلیمانی پارٹی کے اجلاس بھی منعقد کیے تھے۔
پاکستان میں 8 فروری کے احتجاج میں وزیر اعلیٰ کی شرکت نہ کرنا اور یہ احتجاج صرف اضلاع کی سطح پر ریلیوں تک محدود رکھنا بھی وفاق کے ساتھ اعتماد سازی کی کوششیں ہو سکتی ہیں۔
اس بارے میں مقامی سطح پر ملا جلا رد عمل سامنے آیا ہے۔ پاکستان کے ان شمالی علاقہ جات میں لگ بھگ کوئی تین ساڑھے تین سال پہلے جب طالبان کے ساتھ مذاکرات کیے گئے اور ایسی اطلاعات آئیں کہ مسلح شدت پسند پاکستان میں داخل ہو گئے ہیں تو اس پر مقامی سطح پر تشویش کی لہر دوڑ گئی تھی۔
اس سلسلے میں چند ایک تشدد کے واقعات مٹہ اور قریبی علاقوں میں پیش آئے, جس پر عوامی رد عمل شدید تھا اور سوات کے علاوہ دیگر علاقوں میں متعدد عوامی پاسون کے نام سے بڑی ریلیاں دیکھی گئی تھیں اور لوگوں نے مطالبہ کیا تھا کہ وہ مزید بد امنی نہیں چاہتے بلکہ اب وہ صرف اپنے علاقے میں امن چاہتے ہیں۔
سوات سے تعلق رکھنے والے صحافی عدنان باچا نے بتایا کہ ان علاقوں میں فوجی آپریشنز کیے گئے تھے اور یہاں شدت پسندوں کی موجودگی کی وجہ سے چوکیوں اور مختلف مقامات پر فوجی تعینات تھے اور فوجی لوگوں کے آنے جانے پر چیکنگ کیا کرتے تھے جس سے لوگوں کو مشکلات کا سامنا بھی رہا ہے۔
ان کا کہنا تھا کہ جب علاقے میں امن قائم ہو گیا تھا تو لوگوں نے یہ مطالبہ کیا تھا کہ یہ چوکیاں اور ناکے پولیس کے حوالے کیے جائیں۔ اب ایک مرتبہ پھر جب علاقے میں تشدد کے واقعات میں کمی واقع ہوئی ہے اگرچہ بعض علاقوں میں کبھی کبھار تشدد کے واقعات پیش آتے ہیں لیکن حالات اتنے کشیدہ نہیں ہیں کہ چوکیوں پر فوجی تعینات ہوں بلکہ پولیس اب یہ ڈیوٹی بہتر طریقے سے سر انجام دے سکتی ہے۔
اس بارے میں سینیئر صحافی علی اکبر کا کہنا ہے کہ اس علاقے میں فوج پہلے ہی سے اس علاقے میں اختیارات سول انتطامیہ کے پاس ہیں۔
’فوج تو اب بیشتر علاقوں میں چوکیوں یا ناکوں پر نہیں ہوتی اور اب جب کبھی ضرورت ہوتی ہے تو فوج کو طلب کر لیا جاتا ہے۔‘
ان کا کہنا تھا کہ اب اجلاس میں صوبائی حکومت سے کہا گیا ہے کہ اب اگر دیگر علاقوں میں بھی حالات بہتر ہوتے ہیں تو وہاں بھی ملاکنڈ کی طرح اختیارات سول اداروں کے حوالے کیے جا سکتے ہیں۔
اس بارے میں مختلف آرا سامنے آ رہی ہیں اور تجزیہ کاروں کا کہنا ہے کہ موجودہ حالات میں اگر یہ منصوبہ مکمل طور پر کامیاب نہ ہو سکا تو اس کے اثرات مختلف بھی ہو سکتے ہیں۔
ملاکنڈ ڈویژن اس علاقے کے نو اضلاع پر مشتمل ہے، جن میں سوات، بونیر، لوئر دیر، اپر دیر، باجوڑ، شانگلہ، اپر چترال، لوئر چترال اور باجوڑ شامل ہیں۔ جغرافیائی لحاظ سے یہ علاقہ سر سبز پہاڑوں اور دریاؤں پر مشتمل ہے اور یہ شمالی علاقہ جات کا گیٹ وے سمجھا جاتا ہے۔
سابق انسپکٹر جنرل آف پولیس خیبر پختونخوا اختر علی شاہ کا کہنا ہے کہ اس علاقے میں شدت پسندی کے واقعات سنہ 2004 سے شروع ہو گئے تھے، جب پیو چار کے مقام پر واقعات پیش آئے تھے حالانکہ اس وقت ابھی ٹی ٹی پی قائم نہی ہوئی تھی۔
انھوں نے کہا کہ ’اس کے بعد یہ سلسلہ چل پڑا تھا، سنہ 2007 کے بعد جب تحریک طالبان پاکستان نے اپنی کارروائیاں تیز کی تھی تو یہاں بڑے فوجی آپرشن کیے گئے تھے۔‘
خیبر پختونخوا میں شدت پسندوں کے خلاف پہلا بڑا آپریشن سوات میں کیا گیا تھا، جس کے دوران بڑی تعداد میں لوگوں نے نقل مکانی کی تھی۔
سینیئر صحافی اور تجزیہ کار لحاظ علی کا کہنا ہے اگرچہ ان علاقوں  میں تشدد کے واقعات میں کمی واقع ہوئی ہے لیکن ایسا نہیں ہے کہ اس علاقے سے شدت پسند تنظیموں کا وجود ختم کر دیا گیا ہے۔
ان کا کہنا تھا کہ ان کی نظر سے انسداد داہشت گردی کے محکمے کی ایک رپورٹ گزری ہے جس میں کہا گیا تھا کہ ان علاقوں میں چار سو سے پانچ سو سخت گیر شدت پسندوں کی موجودگی کی اطلاعات ہیں جو یہاں علاقے بدلتے رہتے ہیں۔
یہ شدت پسند باجوڑ دیر اور بعض اوقات چترال تک بھی چلے جاتے ہیں۔ لحاظ علی کے مطابق ملاکنڈ ڈویژن کے پانچ اضلاع تو ایسے ہیں جن کی سرحد افغانستان سے ملتی ہے۔
اختر علی شاہ کا کہنا تھا کہ شدت پسندی کی روک تھام میں انٹیلیجنس روابط انتہائی ضروری ہیں اور اس میں آئی ایس آئی اور ایم آئی کا کردار اہم رہا ہے۔
’چونکہ یہ مقابلہ متعدد محاذ پر ہوتا ہے جن میں ایک تو مسلح شدت پسندوں سے لڑنا ہے، لیکن اس کے علاوہ بھی محاذ ہوتے ہیں جیسے دہشت گردی کے لیے فنڈنگ، اس کے تانے بانے سرحد پار ہوتے ہیں، ان میں قدرتی آفات کا سامنا بھی ہوتا ہے جس کے لیے فوج کو طلب کیا جاتا ہے۔‘
موجودہ حکومت نے پولیس میں بھرتیوں، ان کی صلاحیت میں اضافے کے لیے ان کی تربیت، انھیں وسائل فراہم کرنے اور جدید اسلحے کی فراہمی کے لیے اقدامات کیے ہیں۔
مقامی لوگوں کا کہنا ہے کہ مقامی پولیس کے اہلکار اس مٹی سے تعلق رکھتے ہیں اور مقامی زبان، جغرافیہ اور لوگوں کو پہچانتے ہیں اور ان کا عوامی رابطہ فوج سے بہتر ہے اور یہ ہیومن انٹیلیجنس کے لیے ایک بنیادی ضرورت ہے۔
اس کے علاوہ حکومت نے انسداد دہشت گردی کے محکمے سی ٹی ڈی کی فنڈنگ میں اضافے کے ساتھ ساتھ جدید اسلحہ اور وسائل فراہم کیے ہیں۔ اس کے علاوہ سی ٹی ڈی نے انٹیلیجنس کی بنیاد پر متعدد آپریشنز بھی کیے ہیں۔
حالیہ دنوں میں مسلح شدت پسندوں کی مختلف علاقوں میں کارروائیاں دیکھی گئی ہیں جہاں ان کی جانب سے امریکی اسلحے کے استعمال کی اطلاعات بھی ہیں، جبکہ ڈرون حملے بھی کیے گئے ہیں۔
ایسے میں اس طرح کی کارروائیوں سے نمٹنے کے لیے مزید تربیت، نفری میں اضافے اور وسائل کی فراہمی کی ضرورت ہو سکتی ہے۔
سابق آئی پولیس اختر علی شاہ سے جب پوچھا کہ کیا پولیس کے پاس اتنے وسائل اور صلاحیت ہے کہ وہ ان علاقوں میں اب کنٹرول سنبھال سکے گی تو ان کا کہنا تھا کہ وہ یہ نہیں کہتے کہ پولیس یا سی ٹی ڈی کے پاس صلاحیت نہیں ہے بلکہ یہ بہتر ہیں لیکن ان کی صلاحیت فوج کے برابر نہیں ہے۔
انھوں نے کہا کہ مسلح شدت پسندوں سے مقابلہ کرنا اور عام کسی جرائم پیشہ گروہ سے مقابلہ کرنا دونوں مختلف ہوتے ہیں ۔
انھوں نے کہا کہ شدت پسند جو اس وقت جدید اسلحے سے لیس ہیں اور انھیں سرحد کے اس پار سے حمایت حاصل ہے۔
انھوں نے کہا کہ اس میں انٹیلیجنس کی صلاحیت اہم ہے، اسی طرح وسائل کا ہونا ضروری ہے اور تکنیکی قابلیت یا اس کے لیے مہارت ہونا ضرور ہے۔
ان کا کہنا تھا کہ ایسا ہونا چاہیے کہ سامنے یا فرنٹ پر پولیس اور سول ادارے ہوں اور ان کے لیے فوج ہر دم تیار وہاں موجود رہے جہاں اگر ضرورت پڑے تو فوج فوری طور پر سول اداروں کی مدد کو پہنچ سکے۔

[156]
،تصویر کا ذریعہAFP via Getty Images
بی بی سی کی اس انٹرایکٹو گیم کوآپ یہ جاننے کے لیے استعمال کر سکتے ہیں کہ آپ اپنے پسندیدہ کرکٹرز کے بارے میں کتنا جانتے ہیں۔
اپنے کھلاڑی کا حریف سے موازنہ کریں۔ جیتنے کے لیے اپنے کھلاڑی کے بہتر اعداد و شمار کا انتخاب کریں

[157]
پاکستان کے قبائلی علاقے مہمند ایجنسی میں حکام کا کہنا ہے کہ دو افراد کی لاشیں ملی ہیں جنھیں گولیاں مار کر ہلاک کیا گیا ہے۔
ادھر تحریک طالبان پاکستان جماعت الاحرار نے دعویٰ کیا ہے کہ مرنے والے دونوں افراد کا تعلق ان کے گروپ سے ہے اور جو کچھ عرصہ سے سکیورٹی فورسز کے تحویل میں تھے۔
پولیٹیکل انتظامیہ کے ایک اہلکار نے بی بی سی کو بتایا کہ پیر کو مہمند ایجنسی کے علاقے خویزئی میں سڑک کےکنارے دو افراد کی لاشیں ملی تھیں جنھیں فائرنگ کرکے ہلاک کیا گیا ہے۔
انھوں نے کہا کہ مرنے والے دونوں افراد کو سر اور سینے میں گولیاں ماری گئی ہیں۔ اہلکار کے مطابق ہلاک شدگان کی لاشیں شناخت کے لیے ایجنسی ہیڈ کواٹر غلنئی پہنچائی گئی جہاں ایک میت ان کے ورثا کے حوالے کر دی گئی، جبکہ دوسرے شخص کو نامعلوم قرار دے کر امانتاً دفن کر دیا گیا ہے۔
دوسری طرف تحریک طالبان پاکستان جماعت الحرار نے کہا ہے کہ مرنے والے افراد کا تعلق ان کے گروپ سے ہے اور دونوں بھائی تھے۔
تحریک کے ترجمان احسان اللہ احسان نے بی بی سی کو بھیجے گئے بیان میں دعویٰ کیا ہے کہ دونوں افراد کچھ عرصہ سے غلنئی میں سکیورٹی فورسز کی تحویل میں تھے جہاں انھیں تشدد کر کے ہلاک کیا گیا۔ تاہم سرکاری طور پر اس دعوے کی تصدیق نہیں ہوسکی۔
خیال رہے کہ مہمند ایجنسی میں لاشیں ملنے کے واقعات پہلے ہوتے رہے ہیں۔ اکثر اوقات دیکھا گیا ہے کہ اس قسم کے واقعات میں لاشیں سڑک کے کنارے پھینک دی جاتی ہیں اور مرنے والے زیادہ تر افراد کا تعلق کالعدم تنظیموں سے رہا ہے۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[158]
فٹبال کی دُنیا کے بڑے نام کرسٹیانو رونالڈو کے سعودی کلب النصر میں مستقبل سے متعلق بہت سی خبریں گردش کر رہی ہیں۔
سعودی پرو لیگ کے میچ میں ’النصر‘ کلب کی ٹیم نے پیر کے روز الجریح کے خلاف میچ میں حصہ لیا مگر ٹیم کے سٹار کھلاڑی کرسٹیانو رونالڈو سکواڈ کا حصہ نہیں تھے۔
اس غیر موجودگی نے ان کے مستقبل کے حوالے سے بہت سے شکوک و شبہات کو جنم دیا۔
پرتگالی اخبار ’اے بولا‘ کے مطابق 40 سالہ رونالڈو نے کھیلنے سے انکار کر دیا کیونکہ وہ سعودی عرب کے پبلک انویسٹمنٹ فنڈ ( پی آئی ایف) کی جانب سے کلب کے انتظامی معاملات سے ناخوش ہیں۔
النصر اور الہلال جو ملک کے سب سے کامیاب کلب تصور کیے جاتے ہیں، دونوں ہی پی آئی ایف کے زیرِ انتظام ہیں، جو انگلش کلب نیو کاسل یونائیٹڈ کو بھی معاونت فراہم کرتا ہے۔
رونالڈو نے سنہ 2022 میں مانچسٹر یونائیٹڈ چھوڑنے کے بعد النصر میں شمولیت اختیار کی تھی اور وہ دنیا کے سب سے زیادہ معاوضہ لینے والے فٹبالر بن گئے تھے، جنھیں سالانہ 177 ملین پاؤنڈ تنخواہ دی جاتی ہے تاہم اب تک وہ صرف عرب کلب چیمپیئنز کپ جیتنے میں کامیاب رہے ہیں۔
پانچ مرتبہ بالون ڈی اور ایوارڈ جیتنے والے رونالڈو نے جون سنہ 2025 میں النصر کے ساتھ دو سال کا ایک نیا معاہدہ کیا تھا۔ اس سے قبل قیاس آرائیاں تھیں کہ وہ کلب چھوڑ کر حریف ٹیم الہلال میں عارضی طور شامل ہو سکتے ہیں۔
تازہ ترین پیشرفت نے ایک بار پھر افواہوں کو جنم دیا ہے کہ آخر رونالڈو اور النصر کے درمیان کیا غلط ہو رہا ہے۔
End of سب سے زیادہ پڑھی جانے والی
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
کرسٹیانو رونالڈو نے النصر میں شمولیت کے بعد شاندار انفرادی کارکردگی دکھائی۔ 2022-23 کے سعودی پرو لیگ سیزن میں، جب وہ نصف سیزن کے دوران ٹیم کا حصہ بنے، انھوں نے 14 گول سکور کیے۔ اس کے بعد کے دو ایڈیشنز میں وہ لیگ کے ٹاپ سکورر رہے، جہاں انھوں نے ایک سیزن میں 35 اور دوسرے میں 25 گول کیے۔
گزشتہ دسمبر میں انھیں گلوب ساکر ایوارڈز میں ’مشرقِ وسطیٰ کا بہترین کھلاڑی‘ قرار دیا گیا۔ اس موقع پر رونالڈو نے کہا تھا کہ ’میرا مقصد ٹرافیاں جیتنا ہے اور میں اس نمبر یعنی 1000 گول کرنے کے اپنے خواب کو ضرور پورا کروں گا، اگر کوئی انجری یا چوٹ نہ آئی تو۔‘
ان کے کیریئر کے مجموعی گولز کی تعداد 961 ہو گئی ہے اور اب وہ اپنے ہدف یعنی ایک ہزار گولز سے صرف 39 گولز کی دوری پر ہیں۔
تاہم ٹرافیوں کے لحاظ سے رونالڈو کی کارکردگی کوئی خاص نہیں رہی۔ النصر ان کے پہلے دو سیزنز میں لیگ رنر اپ رہا جبکہ گزشتہ سیزن میں وہ تیسرے نمبر پر رہا اور چیمپیئن الاتحاد سے 13 پوائنٹس پیچھے تھا۔
سنہ 2023-24 میں کنگز کپ کے فائنل میں بھی النصر کو الہلال کے ہاتھوں پینلٹی شوٹ آؤٹ میں شکست ہوئی۔
ایشین چیمپئنز لیگ ایلیٹ کے سیمی فائنل میں جاپان کے کواساکی فرنٹالے نے النصر کو باہر کر دیا تھا اور اس سیزن میں وہ صرف دوسرے درجے کی ایشین چیمپیئنز لیگ ٹو کے لیے کوالیفائی کر سکے۔
پانچ مرتبہ چیمپیئنز لیگ جیتنے والے رونالڈو کا النصر کے ساتھ واحد ٹائٹل اب تک 2023 کا عرب کلب چیمپیئنز کپ ہے۔ ان کی مایوسی میں اضافہ اس وقت ہوا جب انھوں نے اپنے سابق ریال میڈرڈ ساتھی کریم بنزیما اور پرتگال کے روبن نیویس کو سعودی لیگ ٹائٹلز جیتتے دیکھا۔
سعودی عرب کے ’بگ فور‘ کلبز النصر، الہلال، الاهلی اور الاتحاد نے سنہ 2023 میں پبلک انویسٹمنٹ فنڈ کے کنٹرول سنبھالنے کے بعد بڑے پیمانے پر سرمایہ کاری کی۔ اسی دوران سعودی کلبز نے مجموعی طور پر تقریباً 700 ملین پاؤنڈ خرچ کیے، جن میں سب سے نمایاں معاہدہ برازیلی سٹار نیمار کا تھا جو 77.6 ملین پاؤنڈ میں الہلال میں شامل ہوئے۔
ہلال نے اس دوران الیگزینڈر میٹرووچ اور روبن نیویس کو بھی اپنی ٹیم کا حصہ بنایا جبکہ النصر نے مانچسٹر یونائیٹڈ کے الیکس ٹیلس، مانچسٹر سٹی کے ایمریک لاپورٹے، بایرن میونخ کے سادیو مانے اور انٹر میلان کے مارسلو بروزووچ کو سائن کیا۔
الاہلی نے ریاض مہریز، ایڈورڈ مینڈی اور رابرٹو فرمنو کو حاصل کیا جبکہ الاتحاد نے اینگولو کانتے، فابینیو اور جوٹا سمیت کئی بڑے ناموں کو اپنی ٹیم میں شامل کیا۔ ان سرمایہ کاریوں کے نتیجے میں الاهلی، الاتحاد اور الہلال نے بڑے ٹائٹلز جیتے لیکن النصر اب تک کسی بڑی کامیابی سے محروم ہے۔
گزشتہ موسمِ گرما کے بعد سعودی کلبز کی مجموعی سرمایہ کاری میں کمی آئی اور اس دوران النصر نئے پروموٹ ہونے والے نیوم ایس سی اور القادسیہ سے بھی پیچھے رہ گیا۔ القادسیہ نے میٹیو ریٹیگی اور 20 سالہ گھانا کے ونگر کرسٹوفر بونسو باہ کو سائن کیا اور صرف الہلال نے ان سے زیادہ سرمایہ کاری کی۔
النصر نے گرمیوں میں چیلسی کے جواو فیلکس کو 43.7 ملین پاؤنڈ میں اور بایرن میونخ کے کنگزلی کومان کو حاصل کیا لیکن جنوری کی ونڈو میں وہ خاموش رہے۔ اس کے برعکس ان کے حریف الہلال نے سابق آرسنل ڈیفنڈر پابلو ماری اور رینس کے نوجوان فرانسیسی فارورڈ محمد کادر میٹے کو سائن کیا۔
گزشتہ چند برسوں میں سعودی عرب عالمی کھیلوں کا مرکز بن کر ابھرا۔ پبلک انویسٹمنٹ فنڈ کے تحت نہ صرف چار بڑے سعودی کلبز جن میں النصر، الہلال، الاهلی اور الاتحاد شامل ہیں بلکہ انگلش پریمیئر لیگ کلب نیو کاسل یونائیٹڈ اور ’لِو گالف‘ سیریز بھی اس کے پورٹ فولیو کا حصہ ہیں۔ اس کے علاوہ اے پی ٹی اور ڈبلیو ٹی اے ٹینس ٹورز کی سپانسرشپ، ڈبلیو ڈبلیو ای، فٹبال، گالف، باکسنگ اور فارمولا ون جیسے بڑے ایونٹس میں بھی سعودی عرب نمایاں کردار ادا کر رہا ہے۔
ملک نے سنہ 2034 فیفا ورلڈ کپ، سنہ 2027 اے ایف سی ایشین کپ اور 2034 ایشین گیمز کی میزبانی بھی حاصل کر رکھی ہے۔
تاہم اب یہ تاثر بڑھ رہا ہے کہ لامحدود سرمایہ کاری کا دور ختم ہو رہا۔ گزشتہ ماہ 2029 ایشین ونٹر گیمز، جو نیوم شہر میں منعقد ہونا تھے، غیر معینہ مدت کے لیے ملتوی کر دیے گئے۔ سٹریٹس ٹائمز کے مطابق نیوم کے سکی ریزورٹ کی تعمیر میں تاخیر اس کی بڑی وجہ ہے۔ نیوم شہر، جو سعودی عرب کے وژن 2030 پروگرام کا نمایاں منصوبہ ہے، بڑھتی ہوئی لاگت اور بار بار تاخیر کے باعث محدود پیمانے پر تعمیر کیا جا رہا ہے۔
اسی طرح سعودی پرو لیگ میں بھی سرمایہ کاری کے رجحان میں کمی نظر آ رہی ہے۔ سنہ 2023 سے اب تک کلبز نے 1.1 ارب پاؤنڈ سے زیادہ خرچ کیا لیکن جولائی 2025 میں وزارتِ کھیل کی نئی پالیسی کے بعد کلبز کو زیادہ کفایتی اور مالی طور پر پائیدار ماڈل اپنانا پڑا۔
بی بی سی کے چیف فٹبال نیوز رپورٹر سائمن سٹون کے مطابق مانچسٹر یونائیٹڈ کے فینز بخوبی جانتے ہیں کہ کرسٹیانو رونالڈو جب کسی فیصلے پر قائم ہو جائیں تو نتائج کی پرواہ نہیں کرتے۔
سنہ 2022 میں اولڈ ٹریفورڈ سے ان کی رخصتی اس بات کا ثبوت تھی، جب انھوں نے کلب کی تربیتی سہولیات، ڈھانچے اور کوچ ایرک ٹین ہیگ پر سخت تنقید کی۔ اس قدر شدید ردعمل کے بعد ان کا کلب میں رہنا ناممکن ہو گیا تھا۔
اب جبکہ اُن کی عُمر بھی زیادہ ہو گئی ہے اور ان کو کلب کی جانب سے ملنے والے پیسے بھی کہیں زیادہ ہیں، اس صورتحال میں یہ دیکھنا دلچسپ ہو گا کہ وہ النصر کے ساتھ موجودہ صورتحال کو کس طرح سنبھالتے ہیں، خاص طور پر اس وقت جب وہ خود ابھی تک اس معاملے پر خاموش ہیں۔

[159]
صدر کے علاقے میں کار بم دھماکے کے بعد کے مناظر
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[160]
ایران اور امریکہ نے چھ فروری کو عمان کے دارالحکومت مسقط میں نئے مذاکرات کا آغاز کیا ہے اور یہ مذاکرات ایک ایسے وقت میں ہو رہے ہیں جب دونوں ممالک کے درمیان فوجی تصادم کا خطرہ اب بھی اس خطے پر منڈلا رہا ہے۔
حالیہ ہفتوں میں دونوں ممالک کے درمیان کشیدگی میں تیزی سے اضافہ ہوا ہے کیونکہ امریکی فوجی دستے مشرقِ وسطیٰ میں تعینات کیے جا رہے ہیں اور دونوں اطراف سے ہونے والی بیان بازی بھی شدت اختیار کر گئی ہے۔
امریکی صدر ڈونلڈ ٹرمپ کہتے ہیں کہ وہ ایران کے ساتھ ایک معاہدہ کرنا چاہتے ہیں، تاہم انھوں نے خبردار بھی کیا کہ ایسا نہ ہونے کی صورت میں ’بُری چیزیں‘ پیش آ سکتی ہیں۔
اگرچہ ابھی مذاکرات کے فریم ورک کا باضابطہ اعلان نہیں کیا گیا ہے لیکن امریکی سیکریٹری خارجہ مارکو روبیو نے واضح کر دیا ہے کہ واشنگٹن چاہتا ہے کہ بات چیت کا محور صرف ایران کے جوہری پروگرام تک محدود نہ رہے، بلکہ اس دوران بیلسٹک میزائل پروگرام، خطے میں ایران کی پراکسیوں اور ایرانی عوام کے ساتھ حکومت کا برتاؤ بھی اس میں شامل ہو۔
ایرانی وزیرِ خارجہ عباس عراقچی نے تہران کے میزائل پروگرام پر مذاکرات کو متعدد بار مسترد کیا ہے اور کہا ہے کہ ایران جوہری مذاکرات میں واپسی کے لیے تیار ہے بشرطیکہ یہ بات چیت ’برابری کی بنیاد‘ پر کی جائے۔
ایران ایک ایسے وقت میں اس نئے سفارتی عمل کے لیے راضی ہوا ہے، جب اسے داخلی اور بین الاقوامی دونوں سطحوں پر دباؤ کا سامنا ہے۔
ایران میں قومی کرنسی کی قدر میں شدید کمی اور مہنگائی میں اضافے کے سبب بڑے پیمانے پر پُرتشدد مظاہرے ہوئے تھے، جو کہ ایران کی حالیہ تاریخ کے سب سے خونریز کریک ڈاؤن پر ختم ہوئے۔
عباس عراقچی اور امریکی خصوصی ایلچی سٹیو وِٹیکر کی قیادت میں ہونے والی یہ بات چیت فوجی تصادم سے بچاؤ کی ضمانت نہیں ہے۔
End of سب سے زیادہ پڑھی جانے والی
اس سے قبل تہران اور واشنگٹن نے اپریل اور مئی 2025 میں عمان کی ثالثی میں مذاکرات کے پانچ ادوار میں حصہ لیا تھا، لیکن چھٹا دور اسرائیل اور ایران کے درمیان 12 روزہ جنگ کے آغاز کے بعد منسوخ کر دیا گیا تھا۔
ایرانی قیادت نے اس وقت سفارت کاری پر توجہ مرکوز کی ہوئی ہے اور اس کی طرف سے خبردار بھی کیا گیا ہے کہ امریکہ کا ایران پر حملہ پورے خطے میں جنگ بھڑکا سکتا ہے۔
انھوں نے علاقائی طاقتوں کو قائل کرنے کی کوشش کی ہے کہ وہ ڈونلڈ ٹرمپ کو کسی بھی فوجی حملے سے باز رکھیں۔
سعودی عرب، متحدہ عرب امارات اور اردن نے امریکہ کو اپنی فضائی حدود کا استعمال کرنے کی اجازت دینے سے انکار کیا ہے، جس کے امریکہ کے پاس آپشنز محدود ہو گئے ہیں۔
ایران نے خبردار کیا ہے کہ وہ کسی بھی فوجی ٹکراؤ کی صورت میں امریکی اور اسرائیلی فوجی اڈوں اور سازوسامان کو جائز ہدف سمجھے گا اور یہ دھمکی عراق، بحرین، قطر، متحدہ عرب امارات، سعودی عرب، کویت، اردن اور شام پر ممکنہ حملوں کا اشارہ بھی ہو سکتی ہے۔
امریکہ کے ساتھ پچھلے تنازعات میں ایران نے علامتی اور نپا تُلا ردِعمل دے کر کشیدگی کو کم کرنے کی کوشش کی تھی۔
،تصویر کا ذریعہOMAN'S FOREIGN MINISTRY ON X
گذشتہ برس ایران اور اسرائیل جنگ کے دوران امریکی حملوں کے بعد تہران نے قطر میں امریکہ کی العدید ایئر بیس پر حملے کے اپنے ارادے سے واشنگٹن کو پہلے ہی آگاہ کر دیا تھا۔
جنوری 2020 میں بھی اس نے پاسدارانِ انقلاب کی قدس فورس کے کمانڈر قاسم سلیمانی کی ہلاکت کے جواب میں عراق میں عین الاسد بیس پر حملے سے قبل امریکیوں کو مطلع کیا تھا۔
لیکن موجودہ حالات میں ممکن ہے کہ ایران کسی بھی امریکی حملے کو اپنی بقا کے لیے خطرہ سمجھے۔
ڈونلڈ ٹرمپ نے ایران میں حالیہ احتجاجی مظاہروں کے دوران کہا تھا کہ اب وقت آ گیا ہے کہ ’ایران میں نئی قیادت‘ تلاش کی جائے۔ اطلاعات کے مطابق وہ ایسے فوجی اقدامات پر غور کر رہے ہیں، جو نہ صرف دوبارہ احتجاج کو بھڑکا سکتے تھے بلکہ ایرانی قیادت کے خاتمے کی راہ بھی ہموار کر سکتے تھے۔
ایک ایسے وقت میں جب کشیدگی مزید بڑھ رہی ہے ایران نے خبردار کیا ہے کہ کسی بھی حملے کو جنگ کا اعلان سمجھا جائے گا۔
اس مؤقف کو تہران کی ایک ایسی کوشش کے طور پر دیکھا جا سکتا ہے کہ جس کے ذریعے وہ اپنے کمانڈ اینڈ کنٹرول کے ڈھانچے پر امریکہ کو حملوں سے باز رکھنے کی کوشش کر رہا ہے۔
ایک ایسا ممکنہ حملہ جس کی جلاوطن اپوزیشن رہنما رضا پہلوی نے حمایت کی ہے اور جو ملک میں دوبارہ احتجاجی مظاہروں کو بھڑکا سکتا ہے۔
امریکی سیکریٹری خارجہ مارکو روبیو نے 28 جنوری کو کہا تھا کہ مشرقِ وسطیٰ میں اس وقت آٹھ یا نو فوجی اڈوں پر 30 سے 40 ہزار امریکی فوجی تعینات ہیں، ’جو سب کے سب ہزاروں ایرانی خودکش ڈرونز اور مختصر فاصلے تک مار کرنے والے بیلسٹک میزائلوں کی زد میں ہیں۔‘
ایک اندازے کے مطابق ایران کے پاس اس وقت تقریباً دو ہزار بیلسٹک میزائل موجود ہیں، جن میں مختصر اور درمیانی فاصلے تک مار کرنے والے وہ میزائل بھی شامل ہیں جو خطے میں اس کے اہداف کو نشانہ بنا سکتے ہیں۔
گذشتہ برس ایران اور اسرائیل کے درمیان 12 روزہ جنگ کے دوران تہران نے اسرائیل پر بیلسٹک میزائلوں کے متعدد حملے کیے تھے، جن میں سے کچھ نے اسرائیل کے جدید دفاعی نظام کو بھی چکمہ دیا تھا۔
امریکہ کے پاس خطے میں اینٹی میزائل نظام موجود ہے لیکن کسی ممکنہ تصادم کی صورت میں اسے اسرائیل کے مقابلے میں کہیں زیادہ وسیع علاقے کا دفاع کرنا پڑے گا۔
ایران کا کہنا ہے کہ اس نے اسرائیل کے ساتھ جنگ کے بعد اپنی میزائل صلاحیتوں کو دوبارہ مضبوط کیا ہے۔
اطلاعات کے مطابق روس اور چین نے بھی گذشتہ جون سے ایران کی فوجی صلاحیتوں میں اضافہ کرنے میں مدد کی ہے۔
ایران کی فوج قطعی طور پر بھی امریکی عسکری ٹیکنالوجی کا مقابلہ نہیں کر سکتی۔ اس سبب ایران جنگ کا نیا طریقہ کار اختیار کر سکتا ہے: سپیڈ بوٹس اور ڈرونز کا بڑے پیمانے پر استعمال تاکہ دشمن کے دفاعی نظام اور سینسرز کو ناکارہ بنایا جا سکے۔
اس حکمتِ عملی کو عملی جامہ پہنانے کے لیے خلیجِ فارس میں ایرانی سپیڈ بوٹس اور شاہد-136 ڈرونز کا استعمال کیا جا سکتا ہے، یہ وہی ڈرونز ہیں جنھیں روس نے مبینہ طور پر یوکرین کی جنگ میں بڑے پیمانے پر استعمال کیا ہے۔
بڑھتی ہوئی کشیدگی کے درمیان پاسدارانِ انقلاب کے قریب سمجھے جانے والے میڈیا آؤٹ لیٹس سمیت متعدد میڈیا اداروں نے اس حکمتِ عملی کے استعمال پر زور دیا ہے۔
ایرانی فوج نے 29 جنوری کو یہ بھی اعلان کیا تھا کہ اسے ایک ہزار ’سٹریٹجک ڈرونز‘ موصول ہو گئے ہیں۔
دہائیوں سے ایران نے اپنے اتحادی عسکری گروہوں کے ایک علاقائی نیٹ ورک ’مزاحمت کے محور‘ کو اسلحہ اور دیگر مدد فراہم کی ہے۔ اس نیٹ ورک میں عراق کے متعدد گروہ، لبنان کی حزب اللہ اور یمن کے حوثی سمیت دیگر تنظیمیں شامل ہیں۔
گذشتہ دو برسوں میں اسرائیل نے ان گروہوں کو بھاری نقصان پہنچایا ہے، جس کے نتیجے میں تہران کی اپنی سرحدوں سے باہر طاقت کے استعمال کی صلاحیت میں نمایاں کمی آئی ہے۔
تاہم صلاحیتیں محدود ہونے کے باوجود بھی امریکی مفادات پر ان گروہوں کے حملے ایک حقیقی خطرہ ثابت ہو سکتے ہیں۔
ان گروہوں نے گذشتہ برس ایران اور اسرائیل جنگ سے خود کو دور رکھا تھا لیکن اگر امریکہ کی طرف سے ایران کے وجود کو کوئی خطرہ لاحق ہوتا ہے تو شاید اس بار صورتحال میں تبدیلی دیکھنے میں آئے۔
اب تک پاپولر موبلآئزیشن فورس، کتائب حزب اللہ اور البدر نامی گروہوں نے ایران کے دفاع کا اعلان کیا ہے۔
حزب اللہ کے سیکریٹری جنرل نعیم قاسم نے بھی اعلان کیا تھا کہ اگر امریکہ نے ایران پر حملہ کیا تو مسلح تنظیم درست وقت پر حملوں کی اور اس جنگ میں اپنی دخل اندازی کی نوعیت پر فیصلہ کرے گی۔
تاہم عراق اور لبنان میں ان گروہوں پر خود کو غیرمسلح کرنے کا دباؤ بڑھ رہا ہے۔
تاہم یمن میں حوثی شاید ایران کی حمایت میں بحیرہِ احمر میں امریکی بحری جہازوں پر حملے کرنا شروع کر دیں۔ 26 جنوری کو اس گروہ کی جانب سے ایک جلتے ہوئے جہاز کی ویڈیو شیئر کی گئی تھی اور لکھا گیا تھا: ’جلد آ رہا ہے۔‘
لیکن یہ بھی امکان ہے کہ وہ ایران کے دفاع کا فیصلہ نہ کریں کیونکہ ایسا کرنے سے ان کے اور امریکہ درمیان گذشتہ برس ہونے والا جنگ بندی کا معاہدہ خطرے میں پڑ سکتا ہے۔
یہ دھمکی ایران کے سیاسی اور عسکری حکام کی جانب سے برسوں سے مغرب کے ساتھ بڑھتی ہوئی کشیدگی کے دوران دہرائی جاتی رہی ہے۔
خلیجِ فارس کی آبنائے ہرمز ایک ایسا سٹریٹجک مقام ہے، جہاں سے دنیا کے تقریباً پانچویں حصے کو تیل کی ترسیل ہوتی ہے۔
آبنائے ہرمز کو بند کرنا زیرِ سمندر بارودی سرنگوں، کروز میزائلوں، ساحلی دفاعی نظام اور تیز رفتار کشتیوں کے استعمال سے ممکن بنایا جا سکتا ہے۔
تاہم ایسا اقدام ایران کا آخری حربہ ہوگا کیونکہ اس سے نہ صرف اس کی اپنی تجارت، خصوصاً اپنے سب سے بڑے خریدار چین کو تیل کی برآمدات، بری طرح متاثر ہوں گی بلکہ خلیجی ریاستوں کو بھی نقصان پہنچے گا۔ وہی ریاستیں جنھوں نے حالیہ کشیدگی کے دوران تہران کے خلاف فوجی کارروائی کو روکنے کی کوشش کی تھی۔
شاید یہی وجہ ہے کہ ایرانی حکام کی جانب سے حالیہ بیانات میں اس دھمکی کا زیادہ ذکر نہیں آیا ہے۔
ایران اور امریکہ دونوں ہی کہہ چکے ہیں کہ وہ اس معاملے کا سفارتی حل چاہتے ہیں، تاہم دونوں کے درمیان بڑھتی ہوئی خلیج کسی معاہدے کی راہ میں سب سے بڑی رُکاوٹ ہے۔
تاہم اگر واشنگٹن طاقت کا استعمال کرتا ہے تو شاید ایران اپنی بقا کے لیے امریکہ کے ان مطالبات پر بھی غور کرنا شروع کر دے جس پر اب تک انھوں نے کوئی توجہ نہیں دی ہے۔
دوسری جانب ایران بھی واشنگٹن کو اتنا نقصان ضرور پہنچا سکتا ہے، جس سے امریکہ مذاکرات کو ہی ترجیج دینا ضروری سمجھے۔

[161]
پاکستان کے الیکشن کمیشن نے انتخابی قوانین میں ترامیم کرنے کا فیصلہ کیا ہے اور اس ضمن میں تجویز کردہ ترامیم کا مسودہ انتخابات سے متعلق پارلیمان کی اصلاحاتی کمیٹی کو بھجوا دیا ہے۔
ان تجاویز میں کہا گیا ہے کہ انتخابات کے دوران ریٹرنگ افسران الیکشن کمیشن کے ماتحت ہوں گے، تاہم اس بارے میں یہ نہیں بتایاگیا کہ آئندہ انتخابات کے لیے ریٹرنگ افسران عدلیہ سے لیے جائیں گے یا کسی دوسرے محکمے سے۔
ان تجاویز میں یہ بھی کہا گیا ہے کہ عام انتخابات کی تاریخ کا اعلان صدر مملکت خود نہیں کریں گے بلکہ اس میں الیکشن کمیشن کی مشاورت شامل ہوگی۔
الیکشن کمیشن کی جانب سے بھیجی جانے والی تجاویز میں یہ بھی کہا گیا ہے کہ انتخابات میں حصہ لینے والے امیدواروں کے کاغذاتِ نامزدگی کی جانچ پڑتال کی مدت سات روز سے بڑھا کر 15 روز کر دی جائے۔
اس کے علاوہ پولنگ سے 90 روز پہلے ووٹوں کی کسی دوسرے حلقے میں منتقلی پر پابندی عائد کر دی جائے۔
ان تجاویز میں کاغذاتِ نامزدگی میں غلط اثاثے ظاہر کرنے والے امیدواروں کو تین سال قید کے علاوہ ایک لاکھ روپے جرمانے کی سزا بھی تجویز کی گئی ہے۔
دوسری جانب سنہ 2013 کے انتخابات سے متعلق ایک رپورٹ الیکشن کمیشن کی ویب سائٹ پر جاری کی گئی ہے جس کے بارے میں الیکشن کمیشن کے ترجمان کا کہنا ہے کہ یہ رپورٹ الیکشن کمیشن نے نہیں جاری کی بلکہ یہ انتخابات کے دوران مقامی مبصرین کے مشاہدات کی روشنی میں تیار کی گئی ہے۔
ترجمان کا کہنا تھا کہ گذشتہ برس ہونے والے انتخابات سے متعلق الیکشن کمیشن کی رپورٹ جلد شائع کر دی جائے گی۔
End of سب سے زیادہ پڑھی جانے والی
مبصرین کے مشاہدات پر مبنی رپورٹ میں کہا گیا ہے ان انتخابات کے دوران امیدواروں کے کاغذاتِ نامزدگی کی جانچ پڑتال صحیح طریقے سے نہیں ہو سکی جس سے یہ معلوم ہوتا ہو کہ امیدوار اہلیت سے متعلق آئین کے آرٹیکل 62 اور 63 پر پورا اُترتے ہیں یا نہیں۔
رپورٹ میں اس بات کا بھی ذکر کیا گیا ہے کہ ان امیدواروں کے کاغداتِ نامزدگی کی جانچ پڑتال کے لیے فیڈرل بورڈ آف ریونیو، قومی احتساب بیورو، نیشنل ڈیٹابیس رجسٹریشن اتھارٹی اور سٹیٹ بینک نے بھی الیکشن کمیشن کے ساتھ تعاون نہیں کیا جس کی وجہ سے کاغدات نامزدگی کی جانچ پڑتال میں خامیاں رہ گئی تھیں۔
ان تجاویز میں قومی اور صوبائی اسمبلیوں کے انتخابات کی مہم کے دوران اخراجات بڑھانے کا بھی ذکر کیا گیا۔
اس سے پہلے قومی اسمبلی کا امیدوار انتخابی مہم کے دوران 15 لاکھ جبکہ صوبائی اسمبلی کا امیدوار دس لاکھ روپے تک خرچ کرنے کا مجاز تھا۔
امیدواروں کے کاغذاتِ نامزدگی کے لیے الیکشن کمیشن میں ایک مرکزی سیل بنایا گیا تھا جس میں نیب، ایف بی آر، سٹیٹ بینک اور نادرا کے اہلکار شامل تھے تاہم اس سیل نے بھی اپنی ذمہ داریاں موثر طریقے سے ادا نہیں کیں۔
اس رپورٹ میں کہا گیا ہے کہ ریٹرنگ افسران کاغذات نامزدگی کو منظور کرنے اور مسترد کرنے کے مجاز تھے تاہم الیکشن کمیشن نے ریٹرنگ افسران کو اس طریقۂ کار کے بارے میں ہدایات نہیں دی گئی تھیں اور یہ معاملہ ان افسران کی عدالتی اہلیت پر چھوڑ دیا گیا تھا۔

[162]
،تصویر کا ذریعہ@sabaqamarzaman/instagram
پاکستان میں ٹیلی وژن اور فلم کی مقبول اداکارہ صبا قمر نے اپنے ناقدین کو جواب دیتے ہوئے کہا کہ بحیثیت اداکار اُن کے کام کی غلط تشریح نہ کی جائے اور نہ ہی محض توجہ حاصل کرنے کے لیے اُن کا استحصال کیا جائے۔
صبا قمر اکثر اپنے بیانات اور انداز کے سبب سوشل میڈیا صارفین کی بحث کا موضوع بن جاتی ہیں۔
کبھی انتخاب کرنا ہو لاہور یا کراچی کا، تو صبا کا جواب کراچی والوں پسند نہیں آتا لیکن اس بار پنجاب پولیس کے یونیفارم میں صبا قمر کی تصویراور ویڈیو نے سوشل میڈیا پر بحث کو جنم دیا۔
ہوا کچھ یوں کے صبا قمر کے انسٹا گرام کی ایک پرانی پوسٹ وائرل ہو گئی جس میں انھوں نے پنجاب پولیس کا یونیفارم پہنا ہوا تھا۔ یہ تصاویر اُن کے 2023 میں ریلیز ہونے والے ٹی وی ڈرامہ ’سیریل کلر‘ کی تھی۔
اس ڈرامے کے کردار کی تصاویر ان کے سوشل میڈیا اکاؤنٹ پر اکتوبر 2021 میں پوسٹ کی گئی۔
گذشتہ کچھ دن سے پنجاب پولیس کے یونیفارم میں ملبوس اُن کی ویڈیو بھی وائرل ہوئی جس میں وہ یونیفارم پہنے ڈریسنگ روم میں بال بنوا رہی ہیں۔
اس وقت خود صبا قمر کے اپنے انسٹا گرام اکاؤنٹ پر صرف تصویر اور ڈرامے کے کلپس موجود ہیں تاہم مختلف پلیٹ فارمز پر ان کی ڈریسنگ روم میں وائرل ہونے والی یونیفارم پہنے ویڈیو موجود نہیں۔
یاد رہے کہ ان ویڈیوز کے وائرل ہونے کی ایک وجہ یہ بھی ہے کہ لاہور کے ایک شہری نے صبا قمر کے خلاف پولیس سٹشین میں درخواست دائر کی تھی، جس میں کہا گیا تھا کہ صبا قمر نے ایک تصویر میں پنجاب پولیس کا یونیفارم پہنا ہوا ہے جبکہ حکومت نے عام افراد کا پولیس کا یونیفارم پہنے پر پابندی عائد کر رکھی ہے۔
End of سب سے زیادہ پڑھی جانے والی
صبا قمر کے خلاف دائر کی گئی درخواست میں کہا گیا کہ اگرچہ یہ تصویر ایک ڈرامے کے کردار کی ہے لیکن اس طرح کی تصاویر اور ویڈیوز سوشل میڈیا پر جاری کرنے کا مقصد عوام کو ’گمراہ‘ کرنا ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
پولیس میں جمع کروائی گئی اس شکایت کے جواب میں صبا قمر نے جواب دیتے ہوئے کہا کہ بحیثیت اداکار اُن کے کام کی غلط تشریح نہ کی جائے اور نہ ہی محض توجہ حاصل کرنے کے لیے اُن کا استحصال کیا جائے۔
اپنے انسٹا گرام اکاؤنٹ پر پوسٹ میں صبا قمر نے وہ اجازت نامہ بھی شیئر کیا جس میں ڈرامے کی شوٹنگ سے قبل یونیفارم پہننے کے لیے پنجاب پولیس سے تحریری اجازت لی گئی تھی۔
صبا قمر کی پوسٹ میں جو تحریری اجازت نامہ شیئر کیا گیا اُس میں2021 میں ڈی آئی جی آپریشنز پنجاب سے کہا گیا کہ پاکستان کی بہتری اور اُس کی ساکھ بہتر کرنے کے سلسلے میں ایک پراجیکٹ میں ہم پنجاب پولیس کا یونیفارم استعمال کرنا چاہتے ہیں جس کے لیے باقاعدہ اجازت درکار ہے۔
اس تحریری اجازت نامہ پر ہاتھ سے ’Allowed‘ درج ہے۔
صبا قمر نے انسٹا گرام میں اپنے پوسٹ میں لکھا کہ ’برائے مہربانی شہرت کے لیے کچھ اور تلاش کریں، میں نے اب تک جو بھی حاصل کیا، وہ میری محنت کا نتیجہ ہے۔ میں آپ کی حوصلہ افزائی کروں گی کہ آپ اپنے کام پر توجہ دیں۔ آپ کا وقت بھی آئے گا۔ گڈ لک‘
صبا قمر کی پولیس یونیفارم کی ویڈیو اور تصویر وائرل ہونے پر اُن کی خلاف شکایت درج کروانے والے وکیل موجدد آفتاب باوجوہ نے مختلف یوٹیوب چینلز کو دیے گئے انٹرویوز میں بتایا کہ ’پولیس کی جانب سے ڈرامے میں یونیفارم پہنے کی اجازت یا این او سی مل سکتا ہے لیکن یونیفارم پہنے ہوئے شوٹنگ کے وقت ٹریسنگ روم میں میک اپ کرواتے ہوئے ویڈیوز بنانے کی اجازت نہیں ملتی۔‘
اُن کا موقف ہے کہ غیر قانونی طور پر یونیفارم پہننا جرم ہے۔
یاد رہے کہ صبا قمر نے پہلی بار کسی ڈرامے میں پولیس افسر کا کردار ادا نہیں کیا۔ وہ اس سے پہلے ایک کامیڈی ڈرامے ’ایس ایچ ای‘ میں بھی پولیس افسر بنی تھیں۔ اس ڈرامے میں انھوں نے پنجاب پولیس کی پرانی ملشیا اور خاکی رنگ کی وردی پہنی تھی۔
،تصویر کا ذریعہ@sabaqamarzaman/instagram
پرانی تصویر پر عدالت سے رجوع کرنے کا معاملہ اور صبا قمر کے جواب نے پاکستان کے سوشل میڈیا پر نئی بحث کو جنم دیا۔
کئی افراد نے فنکاروں کو ملنے والی آزادی، حقیقی زندگی اور پرفارمنس کے درمیان حد مقرر کرنے پر بات کی جبکہ بعض افراد کا کہنا تھا کہ پنجاب کی وزیراعلیٰ نے بھی پولیس کا یونیفارم پہنا ہوا ہے۔
سوشل میڈیا سائٹ ’فیس بک‘ پر شہزاد یوسف نامی ایک صارف نے لکھا کہ نا انصافی اپنے عروج پر ہے، مریم نواز نے حقیقی زندگی کے سٹیج ڈرامے میں پولیس کا یونیفارم پہنا تھا۔ پچھلے سال تو اِنھوں نے کوئی پٹیش دائر نہیں کی تھی۔
فیس بک پر ہی ایک صارف حماد شاہ نے لکھا کہ ’یہ صرف اور صرف مارکیٹنگ ہے اور کچھ نہیں۔‘
فیس بک پر ایک صارف نجم لطیف نے لکھا کہ یونیفارم کا غلط استعمال جرم ہے لیکن اس معاملے میں اگر کیس درج ہوتا بھی ہے تو یہ ڈرامے یا فلم کے پروڈیوسر کے خلاف ہونا چاہیے نہ کہ ایکٹر کے خلاف کیونکہ ایکٹر تو صرف ہدایت پر عمل کرتا ہے۔
ڈرامہ انڈسٹری سے وابستہ ایک ایکٹر عمر عالم نے اس معاملے پر صبا قمر کا ساتھ دیتے ہوئے کہا ’خدا کے لیے صبا کا پیچھا چھوڑ دیں وہ اس ملک کا فخر ہیں۔ سب اُن کے پیچھے ہی پڑ گئے ہیں۔‘

[163]
دس دسمبر کو جب پاکستان کے نجی چینل ’اے آر وائی ڈیجیٹل‘ پر پروگرام ’گڈ مارننگ پاکستان‘ شروع ہوا تو معمول کے مطابق میزبان ندا یاسر نے راویتی جوش و جذبے کے ساتھ اس کا آغاز کیا اور پروگرام میں زیر بحث آنے والے موضوع کے بارے میں بتایا۔
موضوع بتاتے ہوئے ندا یاسر نے یہ تذکرہ بھی کیا کہ وہ اس پروگرام میں اپنی ذاتی زندگی کی باتیں بھی شیئر کر دیتی ہیں اور پھر یہاں سے ہی انھوں نے کچھ روز پہلے اپنے شو کے دوران سرزد ہونے والی ایک ’غلطی‘ کا ذکر کیا اور اس پر معافی مانگی۔
خیال رہے ندا یاسر کو ان کی ’غلطی‘ پر گذشتہ کئی دنوں سے سوشل میڈیا پر شدید تنقید کا سامنا تھا۔
ندا یاسر نے کہا کہ ’کچھ دن پہلے میں نے اپنے شو میں ایک ذاتی تجربہ شیئر کیا، جو ایک برا تجربہ تھا مگر مجھ سے جو کوتاہی ہوئی، وہ یہ کہ میں نے لفظوں کے چناؤ میں تھوڑی سی گڑبڑ کر دی، جو عام زندگی میں بات کرتے ہوئے ہو جاتی ہے۔‘
انھوں نے مزید وضاحت کی کہ ’میرا شو ریکارڈڈ نہیں بلکہ لائیو ہے۔ میں نے ڈیلیوری رائیڈرز کے حوالے سے اپنا برا تجربہ جب شیئر کیا تو مجھے اس میں یہ لفظ شامل کرنا چاہیے تھا کہ ’کچھ لوگ‘ ایسا کر جاتے ہیں۔ میں نے جو ڈیلیوری رائیڈرز کی پوری کمیونٹی ہے اسے ایسا نہیں کہا۔ مجھے لفظ ’کچھ لوگ‘ اپنے پورے جملے میں شامل کرنا چاہیے تھا کیونکہ پانچوں انگلیاں برابر نہیں ہوتی ہیں۔‘
’بہت سے ایسے لوگ ہیں بلکہ زیادہ تر ایسے رائیڈرز ہیں جو بہت ایماندار ہیں اور بہت محنت اور مشقت سے اپنی زندگی کے خرچے اٹھا رہے ہیں۔‘
انھوں نے رائیڈر کمیونٹی کو مخاطب کرتے ہوئے کہا کہ ’اگر میری وجہ سے میرے پیارے رائیڈرز کو تکلیف پہنچی  اور اگر وہ اب مجھے دیکھ رہے ہیں تو میں آپ سے سچے دل میں معذرت کرنا چاہتی ہوں کیونکہ میں پھر کہوں گی کہ میں یہاں کسی کو تکلیف دینے کے لیے نہیں بیٹھی۔‘
چند دن قبل ندا یاسر کا فوڈ ڈیلیوری رائیڈرز کے حوالے سے ایک بیان سوشل میڈیا پر وائرل ہوا تھا، جس میں انھوں نے دعویٰ کیا تھا کہ فوڈ ڈیلیوری رائیڈرز جان بوجھ کر کھلّے پیسے نہیں رکھتے تاکہ انھیں زیادہ ٹپ مل سکے۔
End of سب سے زیادہ پڑھی جانے والی
یہ بیان دراصل ندا یاسر نے 15 دن قبل 25 نومبر کو اپنے پروگرام میں جاری گفتگو کے دوران دیا تھا۔
انھوں نے کہا تھا کہ ’فوڈ ڈیلیوری رائیڈرز کے پاس کبھی چینج (کھلے پیسے) نہیں ہوتا۔ آپ اپنی مرضی سے انھیں ٹپ دے دیں یہ الگ بات ہے لیکن اگر وہ جھوٹ بول رہے ہیں تو میں تو ڈرائیور کو بلا کر کہتی ہوں کہ جاؤ چینج لے کر آؤ۔ جب آپ انھیں کھڑا رکھیں گے ناں تو ان کی اگلی ڈیلیوریز لیٹ ہوں گی، کیونکہ یہ ان کی عادت بنی ہوئی ہے۔‘
اس پر پروگرام میں بیٹھی مہمان خواتین بھی ندا یاسر کی ہاں میں ہاں ملاتی ہیں۔
اس کلپ کے سوشل میڈیا پر وائرل ہونے کے بعد ندا یاسر کو خاصی تنقید کا سامنا کرنا پڑا۔
صرف سوشل میڈیا صارفین ہی نہیں بلکہ بہت سے فوڈ ڈیلیوری رائیڈرز کے بھی اس حوالے سے بیان سامنے آئے تھے جس میں انھوں نے ندا یاسر سے معافی کا مطالبہ کیا تھا۔
اس کے علاوہ سوشل میڈیا پر ایسی ویڈیوز بھی سامنے آئی تھیں، جن میں رائیڈرز ہاتھ میں سکے اٹھائے ندا یاسر کو مخاطب کرتے ہوئے کہتے ہیں کہ ’ہم نے آپ کے لیے چینج رکھ لیا ہے۔‘
اداکارہ فضا علی نے بھی اس حوالے سے ایک ویڈیو بیان جاری کیا تھا، جس میں انھوں نے کہا تھا کہ ٹپ دینا فرض نہیں لیکن کسی کو ذلیل نہ کرنا آپ کا فرض ہے۔
انھوں نے یہ بھی کہا تھا کہ ’رائیڈرز بھی انسان ہیں، یہ کوئی مشینیں نہیں۔ ان کا دل اور جذبات ہیں۔ ان پر بھی ذمہ داریاں ہوتی ہیں۔ اگر آپ انھیں عزت دیں گی تو کل اللہ آپ کو کسی بڑی مصیبت سے نکال دے گا۔‘
’ڈیلیوری میں تاخیر ہو سکتی ہے لیکن انسانیت میں تاخیر نہیں ہونی چاہیے۔‘
صارف امین زبیری نے ندا یاسر پر تنقید کرتے ہوئے لکھا کہ ’ایسے لوگ کبھی نہیں سمجھیں گے کہ حلال کمائی کے لیے رائیڈرز بارش، گرمی، دیر رات، ٹریفک اور مستقل خطرے میں کن چیزوں سے گزرتے ہیں۔‘
ایک اور صارف نے لکھا کہ ڈیلیوری بوائز اور رائیڈرز روزگار کمانے کے لیے سخت محنت کر رہے ہیں۔ اگر آپ کو تحفظات ہیں تو کوئی وجہ نہیں کہ آپ ان کے بارے میں ایسے بات کرنے کے لیے اپنے پلیٹ فارم کا استعمال کریں۔‘
اس تحریر میں ایسا مواد ہے جو X کی جانب سے دیا گیا ہے۔ کسی بھی چیز کے لوڈ ہونے سے قبل ہم آپ سے اجازت چاہتے ہیں کیونکہ یہ ممکن ہے کہ وہ کوئی مخصوص کوکیز یا ٹیکنالوجیز کا استعمال کر رہے ہوں۔ آپ اسے تسلیم کرنے سے پہلے Xککی پالیسیاورپرائیویسی پالیسیپڑھنا چاہیں گے۔ اس مواد کو دیکھنے کے لیے ’تسلیم کریں، جاری رکھیں‘ پر کلک کریں۔
تاہم یہ پہلا موقع نہیں کہ ندا یاسر اور ان کا شو اس طرح تنقید کی زد میں آیا ہو۔
سنہ 2020 کے دوران ندا یاسر نے اپنے شو کی ایک قسط میں کراچی میں مبینہ طور پر اغوا اور ریپ کے بعد قتل ہونے والی پانچ سالہ بچی کے بارے میں بات کی تھی۔
یہ شو دو گھنٹے جاری رہا تھا، جس میں ندا یاسر نے اس بچی کے والدین سے طویل گفتگو کی اور اُن سے چند ایسے سوال کیے جس کی وجہ سے سوشل میڈیا صارفین نے ندا یاسر کو ہدف تنقید بنایا۔
اسی طرح گذشتہ برس ندا یاسر نے اپنے شو میں معروف پاکستانی اداکار عدنان صدیقی کو مدعو کیا تھا۔
عدنان صدیقی اس شو میں ایک موقع پر اپنی دادی کے بارے میں بتانے لگے کہ والدہ کی وفات کے بعد ان کی پرورش دادی نے کی اور پھر اسی دوران ان کے ہاتھ پر مکھی بیٹھی جس پر انھوں نے معذرت کرتے ہوئے خواتین کو مکھی سے تشبیہ دے دی۔
خواتین کے بارے میں ایسی رائے کا اظہار کرنے پر سوشل میڈیا پر عدنان صدیقی پر شدید تنقید ہوئی تھی، جس کے بعد عدنان صدیقی نے اپنے انسٹاگرام اکاؤنٹ پر ایک پیغام لکھا۔

[164]
عمران خان، ڈاکٹر طاہر القادری اور شیخ رشید کی اور کوئی شکایت جائز ہو نہ ہو لیکن آج کے پاکستان میں کم سے کم وہ اور ان کے ہم خیال دانشور، صحافی، اینکر پرسن اور دیگر حلقے یہ نہیں کہہ سکتے کہ انہیں ملک کے لوگوں کے سامنے اپنی بات رکھنے اور انھیں قائل کرنے کا موقع نہیں ملا۔
یکم نومبر 2013 سے 12 اگست 2014 تک پاکستانی ٹی وی چینلوں پر سینکڑوں خصوصی انٹرویو ہوئے اور ان میں پاکستان تحریک انصاف، پاکستانی عوامی تحریک اور عوامی مسلم لیگ کے رہنما ہی چھائے ہوئے نظر آتے ہیں۔
12 اگست کے بعد تو جب ان رہنماؤں کا لاہور سے شروع ہونے والا مارچ اسلام آباد پہنچا ملک کے تقریباً تمام چینلوں کی توجہ مسلسل انہی رہنماؤں کی تقاریر پر تھی۔ عمران خان اور ڈاکٹر طاہرالقادری نے دن میں ایک سے زیادہ بار اپنے حامیوں سے خطاب کیے جو سبھی چینلوں پر براہ راست نشر ہوئے۔
لانگ مارچ سے پہلے دس ماہ کی مدت میں پاکستان عوامی لیگ کے سربراہ شیخ رشید احمد کے مختلف نِجی ٹی وی چینلوں پر تقریباً 170 انٹرویو ہوئے۔ دوسرے نمبر پر عمران خان ہیں جنھیں تقریباً 75 بار انٹرویو کے لیے بلایا گیا اور پھر طاہر القادری کا نمبر آتا ہے جن کے تقریباً 60 انٹرویو کیے گئے۔
گویا ان تین رہنماؤں کے کل انٹرویوز کی تعداد 300 سے بھی زیادہ بنتی ہے جبکہ حکمران جماعت پاکستان مسلم لیگ نواز کے تمام رہنماؤں کے ساتھ کیے گئے خصوصی انٹرویوز کی کل تعداد ایک سو سے بھی کم ہے۔ اس میں پاکستان مسلم لیگ نواز کے سربراہ اور پنجاب کے وزیر اعلیٰٰ شہباز شریف کے چند خصوصی انٹرویو بھی شامل ہیں۔
پیپلزپارٹی، متحدہ قومی موومنٹ، جماعتِ اسلامی، عوامی نیشنل پارٹی کے رہنماؤں یا نمائندوں کے خصوصی انٹرویو کی کل تعداد بھی لگ بھگ ایک سو ہے۔ کہا جا سکتا ہے کہ کم سے کم میڈیا نے عوامی مسلم لیگ کے سربراہ شیخ رشید کو قومی اسمبلی کی ایک نشست کے ساتھ ملک کی تمام سیاسی جماعتوں پر بھاری کر دیا۔
اس گنتی میں ان رہنماؤں کے جلسوں اور پریس کانفرنسوں سے خطاب شامل نہیں جن کی الگ سے خصوصی کوریج کی گئی۔ اس جائزے میں وہ انٹرویو شامل ہیں جو نِجی ٹی وی چینلوں نے اپنے ٹاک شوز میں کیے۔ ان میں اے آر وائی، وقت، سماء، دنیا، کیپیٹل ٹی وی، نیوز ون، ایکسپریس، جاگ ٹی وی، ڈان، اب تک نیوز اور دیگر ٹی وی چینلوں کے ٹاک شو شامل ہیں۔ عمران خان ابتدا میں جیو کے پروگراموں میں آتے رہے لیکن حالیہ ہفتوں میں انھوں نے کئی بار اسے تنقید کا نشانہ بنایا ہے۔
جن انٹرویوز کا ذکر کیا جا رہا ہے ان کا اوسط وقت اشتہارات کو نکال کر 35 سے 45 منٹ ہے۔ ان میں ان رہنماؤں کو اپنا موقف بیان کرنے کا بھرپور موقع دیا گیا اور حکومت اور پاکستان کے موجودہ سیاسی نظام کے مخالف تینوں رہنماؤں نے اس موقعے کو صرف حکومت اور نظام کے خاتمے میں عوام کی مدد طلب کرنے میں استعمال کیا۔ انھوں نے کھُل کر حکمرانوں اور دیگر سیاست دانوں پر الزامات لگائے اور ان سے پوچھے گئے زیادہ تر سوالات وضاحتی نوعیت کے تھے۔
End of سب سے زیادہ پڑھی جانے والی
یکم نومبر 2013 کو عمران خان کا ٹی وی چینل سی این بی سی پر پروگرام ’لائیو وِد مجاہد‘ میں خصوصی انٹرویو کیا گیا اور ان کی طرف سے تحریک چلانے کے اعلان کے بارے میں سوال ہوا۔ عمران خان کا جواب تھا کہ وہ سب کو سڑکوں پر نکالیں گے اور یہ پاکستان کی تاریخ کا سب سے بڑا احتجاج ہوگا۔ جب ان سے پوچھا گیا کہ اس میں ایک سال لگ سکتا ہے تو ان کا جواب تھا کہ ’شاید اتنی دیر نہ لگے۔‘
یکم نومبر کو ہی شیخ رشید کا ٹی وی چینل ایکسپریس کے پروگرام تکرار میں ایک انٹرویو ہوا جس میں انھوں نے کہا کہ ’میں قوم کو ذہنی طور پر تیار کر رہا ہوں، مرنے اور مارنے کے لیے تیار ہو جاؤ، اس ملک کو بچانا ہے۔۔۔‘
اس عرصے میں پاکستان عوامی تحریک کے رہنماء ڈاکٹر طاہرالقادری نے تو کچھ ایسے پروگرام بھی کیے جن کا عنوان تھا ’انقلاب کے بعد کا پاکستان کیسا ہوگا۔‘
یہ سلسلہ خاص طور پر رمضان کے مہینے کے آخری عشرے میں شروع کیا گیا تھا۔
المختصر ایک سال تک پاکستانیوں نے ٹی وی پر زیادہ تر وقت حکومت کے خلاف، جمہوریت کے خلاف ’موجودہ سیاسی نظام‘ کے خلاف باتیں سنیں، دلائل سنے۔ یہاں ایک سوال یہ پیدا ہوتا ہے کہ کیا یہ محض اتفاق تھا کہ تقریباً تمام ٹی وی چینل ان تینوں رہنماؤں کو اتنا وقت دینے پر متفق نظر آئے یا اس کے پیچھے کوئی سوچ کارفرما تھی؟
اور یہ بھی ایک بحث طلب معاملہ ہے کہ کیا اس کی وجہ سے لوگوں کا حکومت اور موجودہ نظام پر اعتماد کم ہوا ہے۔

[165]
’ایلا واڈیا‘۔۔۔ یہ نام اور اس سے متعلق پوسٹس شاید آپ نے بھی اپنے سوشل میڈیا پر گذشتہ ایک دو روز میں بہت دیکھی ہوں گی اور اس کی وجہ اس نوجوان خاتون کی گلیمرس لباس میں پیرس کی ایک فیشن تقریب میں شرکت سے زیادہ ان کی بانیِ پاکستان سے نسبت رہی۔
جی ہاں انڈیا کے کاروباری خاندان سے تعلق رکھنے والی ایلا واڈیا کے بارے میں کہا جا رہا ہے کہ وہ محمد علی جناح کی بیٹی کی پوتی ہیں۔
ایلا  نے 2025 کے ’لے بال‘ ایونٹ میں شرکت کی۔ یہ فرانس کا ایسا فیشن ایونٹ ہے جس میں دنیا بھر سے امرا کے خاندانوں کی 21 برس سے کم عمر لڑکیوں کو شرکت کے لیے چنا جاتا ہے۔
اس فیشن ایونٹ میں نوجوان لڑکے اور لڑکیاں بہترین ڈیزائنرز کے بنائے لباس پہن کر شرکت کرتے ہیں۔
ماضی میں جن انڈین لڑکیوں نے اس بال میں شرکت کی ان میں اداکارہ اننیا پانڈے، جیتی مودی، امیتابھ بچن کی نواسی نویہ نویلی نندا، شہزدای اکشیتا بھانج دیو کے علاوہ مکیشن امبانی کی بیٹی ایشا امبانی بھی شامل ہیں۔
اس فیشن ایونٹ میں شرکت کی وجہ سے ایلا واڈیا کو اتنی توجہ کیوں مل رہی ہے؟
اس سوال کا سادہ سا جواب تو شاید یہی ہے کہ محمد علی جناح سے ان کا رشتہ لیکن اس سے کہیں زیادہ سوشل میڈیا صارفین ان کی شہریت اور خاندان کے علاوہ محمد علی جناح سے ان کی بیٹی کے ٹوٹے ہوئے تعلق پر بات ہو رہی ہے۔
لیکن پہلے یہ جان لیتے ہیں کہ ’لے بال‘ کے نام سے یہ ایونٹ ہے کیا؟
End of سب سے زیادہ پڑھی جانے والی
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
Le Bal des Débutantes جسے  مختصراً ’لے بال‘ بھی کہا جاتا ہے، ایک ڈیبیوٹنٹ بال اور فیشن ایونٹ ہے جو ہر سال نومبر میں پیرس میں منعقد ہوتا ہے۔
ہر سال 16 سے 21  سال کی عمر کی تقریباً 20  لڑکیاں جو مختلف پس منظر اور امیر خاندانوں سے تعلق رکھتی ہیں، منتخب کی جاتی ہیں اور اس تقریب میں صرف وہی لوگ شرکت کرتے ہیں جنھیں دعوت نامے دیے جاتے ہیں۔
یہ بال 1994 سے فرانسیسی پبلک ریلیشنز ایگزیکٹو اوفیلی رینوارڈ کی جانب سے منعقد کیا جاتا ہے، جو ان کی اعلیٰ سوسائٹی میں شمولیت کی علامت ہے۔
ڈیبیوٹینٹ بال کا تصور ثقافتی طور پر اٹھارہویں صدی کی انگریزی روایت سے جڑا ہوا ہے، جس میں نوجوان لڑکیوں کو ملکہ کے سامنے معاشرے سے متعارف کرایا جاتا تھا۔
سنہ 1994 میں اس بال کی بانی اوفیلی رینوارڈ نے ایک جدید ورژن ایجاد کیا جسے لے بال دے ڈیبیوتانٹس کہا گیا، جو جلد ہی اس روایت کو جاری رکھنے کے لیے مقبول ہو گیا۔
اپنے آغاز سے ہی ’لے بال‘ نے شاہی خاندانوں، سلور سکرین لیجنڈز اور  چمک دھمک میں گھری خواتین کو متوجہ کیا ہے۔
رواں برس یہ بال 29  نومبر 2025  کو پیرس کے شنگریلا ہوٹل میں منعقد ہوا، جو آئفل ٹاور کے قریب ہے۔
’لے بال‘ نامی یہ تقریب پہلے کرلون بال کہلاتی تھی اور اس کا آغاز 1958 میں ہوا۔ اب یہ امیر خاندانوں سے تعلق رکھنے والی لڑکیوں کی ایک پر تکلف ملاقات بن چکی ہے۔
یہ تقریب تھینکس گیونگ ویک اینڈ پر منعقد ہوتی ہے، جہاں ڈیبیوٹانٹس کوٹیور گاؤنز میں ہوتی ہیں، جن کی قیمت اکثر 50  ہزار ڈالر سے ایک لاکھ ڈالر تک ہوتی ہے۔
فانوس کی روشنی سے چکمتے کمروں میں گھومتی یہ حسین لڑکیاں آئفل ٹاور کے پہلو میں موجود عمارت میں بیش قیمتی زیورات پہنے ہوئے ہوتی ہیں۔
اس بال کا آغاز کرنے والی خالق ایونٹ پلانر اوفیلی رینوارڈ وضاحت کرتی ہیں کہ لے بال نوجوان خواتین کو شادی کے لیے پیش کرنے کے لیے نہیں، جیسے تاریخی طور پر ڈیبیوٹنٹ بالز میں ہوا کرتا تھا۔
اس کے بجائے یہ ایک جشن ہے جس کا مرکز یہ نوجوان لڑکیاں اور ان کا سٹائل ہے، یہ رات ان کے لیے پریوں کی کہانی جیسی ہوتی ہے۔
اگرچہ یہ واقعی ایک حسین نظارہ ہوتا ہے، لے بال کا مقصد اپنے تاریخی پیشروؤں کے اصل ارادوں سے آگے بڑھ کر نوجوان خواتین کی حمایت کرنے والی فلاحی تنظیموں کے لیے فنڈز جمع کرنا ہے۔
لے بال ہر سال 1100 سے زائد لڑکیوں کی تعلیم کے لیے مالی معاونت فراہم کرتا ہے۔
اس کے علاوہ نیو یارک سٹی کے سیلینی انسٹیٹیوٹ کی بھی معاونت کی جاتی ہے جو ایک غیر منافع بخش ادارہ ہے جو نوعمر ماؤں کی ذہنی صحت کی دیکھ بھال اور معاونت فراہم کرتا ہے۔ عطیات مکمل طور پر شرکا کی صوابدید پر دیے جاتے ہیں۔
ایلا واڈیا دراصل انڈیا کی کاروباری شخصیت جہانگیر واڈیا اور سیلینا واڈیا کی بیٹی ہیں۔
ان کے والدین فیشن برانڈ سی فیم کے مالک ہیں۔ جہانگیر واڈیا بمبئی ڈائینگ، گو فرسٹ اور بمبئی ریئلٹی کے منیجر ہیں اور ان کی والدہ ایک فیشن ڈیزائنر ہیں۔
جہانگیر واڈیا کے والد نوسلی واڈیا دراصل دینا جناح کے بیٹے ہیں۔
دینا جناح جو محمد علی جناح کی دوسری بیوی رتن بائی کے بطن سے پیدا ہوئیں، کا تعلق ایک پارسی خاندان سے تھا اور ان کے بیٹے نوسلی واڈیا نے بھی آگے چل کر پارسی خاندان میں شادی کر لی تھی۔
نوسلی واڈیا نے انڈیا میں واڈیا گروپ قائم کیا اور وہ اس کے پہلے چیئرمین تھے۔
جہانگیر واڈیا کے دو بچے ہیں ایلا واڈیا اور جہانگیر واڈیا جونیئر۔
اپنے ڈیبیو کے لیے ایلا نے لبنانی فیشن ڈیزائنر ايلي صعب کا گاؤن منتخب کیا۔
اگرچہ ایلا واڈیا نے اس تقریب کے لیے ذریعے فیشن کی دنیا میں باقاعدہ قدم رکھا لیکن فی الحال ان کی سوشل میڈیا پر موجودگی زیادہ نہیں جبکہ انسٹاگرام اکاؤٹ پرائیوٹ ہے۔
،تصویر کا ذریعہYOUSAF SALAHUDDIN
انڈیا اور پاکستان میں سوشل میڈیا صارفین نوک جھوک کا کوئی موقع ہاتھ سے جانے نہیں دیتے اور یہی وجہ ہے کہ ایلا واڈیا کی لے بال مںی شرکت اس وقت بھی زیر بحث ہے۔
پاکستانی صارفین ان کی محمد علی جناح سے رشتہ داری جتا رہے ہیں تو وہیں انڈین بتا رہے کہ وہ انڈیا کے پارسی خاندان سے ہیں۔
پاکستان میں نہ صرف صارفین بلکہ نیوز آؤٹ لیٹس نے بھی ایلا کی شرکت کی خبر اسی انداز میں لگائی کہ جس میں انھیں محمد علی جناح کی پڑ نواسی کہہ کر متعارف کروایا گیا۔
رابعہ نامی ایک صارف نے لکھا کہ یقینا، بہت سے جذباتی لوگ اس عمل کو اسلام سے جوڑیں گےلیکن میں اسے کھلے دل سے دیکھتی ہوں اور اسے زندگی کی آزادی کا حق سمجھتی ہوں۔
ایک انڈین کمال چندولہ صارف نے طنز کرتے ہوئے لکھا کہ ’تقسیم نے ایک ایسا ملک تشکیل دیا جو 'مغربی زوال پذیری' کو مسترد کرتا تھا۔ایک صدی بعد، بانی کی نسل پیرس کے بال رومز میں پوز دے رہی ہے جبکہ وہ ملک جس کا وہ تصور کرتے تھے، گندم، طاقت، اور ویزوں کے لیے لڑ رہا ہے۔‘
ایک اور انڈین صارف پرینکا کا کہنا تھا کہ ’وہ اپنے پورے خاندان کی طرح انڈین ہیں کیونکہ جناح کی بیٹی نے اپنے والد کے بنائے ملک جانے کے بجائے انڈیا میں رہنے کا انتخاب کیا، خاص طور پر جب وہ ان کے ایک پارسی سے شادی کرنے پر راضی نہیں ہوئے۔‘
ایک پاکستانی صارف ثنا مصطفیٰ نے مباحثہ کا حصہ بنتے ہوئے بانیِ پاکستان کے دفاع میں کہا کہ ’جناح نے اپنی ہی بیٹی کواس لیے عاق کر دیا کیونکہ انھوں نے ایک پارسی سے شادی کی اور مسلمان نہ رہیں۔ وہ اکلوتی اولاد تھیں لیکن جناح نے اپنے تمام تعلقات توڑ دیے حالانکہ وہ اس بات پر بہت افسردہ تھے لیکن انھوں نے اپنی بیٹی پر اسلام کو ترجیح دی۔‘
ایک پاکستانی صارف آمنہ حسن نے فیس بک پوسٹ پر کمنٹ کرتے ہوئے لکھا کہ ’میرا خیال ہے کہ دینا واڈیا انڈیا میں ہی رہیں۔ یہ خوبصورت ہے لیکن یہ دعویٰ نہ کریں کہ وہ پاکستانی ہیں کیونکہ وہ اور ان کا خاندان انڈین ہیں۔ ہم بطور پاکستانی صرف انھیں جنوبی ایشیائی نسل سے تعلق رکھنے والی خاتون کے طور پر سراہتے ہیں لیکن انھیں پاکستان سے منسوب نہیں کر سکتے۔‘

[166]
سری لنکا کے خلاف نومبر میں شروع ہونے والی ایک روزہ کرکٹ سیریز کے لیے انگلینڈ کی ٹیم کا اعلان بدھ کو کیا جائے گا۔
ایلسٹر کک کے بارے میں کہا جا رہا ہے وہی سری لنکا کے خلاف ایک روزہ ٹیم کی قیادت کریں گے۔
خیال رہے کہ سری لنکا اور بھارت کے خلاف حالیہ ایک روزہ سیریز ہارنے کے بعد انگلینڈ کے متعدد سابق کھلاڑیوں نے ایلسٹر کک کی جگہ کسی دوسرے کھلاڑی کو ٹیم کے قیادت سوپنے کا مطالبہ کیا تھا۔
سری لنکا کے خلاف 26 نومبر سے شروع ہونے والی اس سیریز میں انگلینڈ کی ٹیم سات ایک روزہ میچ کھیلے گی۔
فروری سنہ 2015 میں ایک روزہ عالمی کپ شروع ہونے سے پہلے انگلینڈ کی ٹیم سات جنوری سے یکم فروری کے دوران آسٹریلیا میں بھارت اور آسٹریلیا کے خلاف سہ ملکی سیریز بھی کھیلے گی۔
خیال رہے کہ ایلسٹر کک کو سنہ 2011 میں انگلینڈ کی ایک روزہ ٹیم کا کپتان مقرر کیا گیا تھا۔
ایلسٹر کک کی قیادت میں انگلینڈ کی ایک روزہ ٹیم سنہ 2012 میں کرکٹ کی عالمی درجہ بندی میں پہلے نمبر پر آ گئی تھی۔ اس کے بعد انگلینڈ کی ایک روزہ ٹیم اپنے ملک میں مسلسل چار ایک روزہ سیریز ہار گئی تھی۔
انگلینڈ کی کرکٹ ٹیم کے کپتان ایلسٹر کک نے 63 ایک روزہ میچوں میں ٹیم کی قیادت کی جو کہ ایک ریکارڈ ہے۔ انھوں نے انگلینڈ کی جانب سے 37.62 رنز کی اوسط سے 3,085 بنائے ہیں۔
اس سے قبل انگلینڈ کے سابق سپنر گریم سوان نے اگست میں کہا تھا کہ ایلسٹر کک کو ایک روزہ کرکٹ نہیں کھیلنی چاہیے جبکہ انگلینڈ کے سابق کپتان مائیکل وان نے کہا تھا کہ ایلسٹر کک کو ٹیم کی قیادت نہیں کرنی چاہیے۔
انگلینڈ کے سابق کوچ ایشلی جائلز نے گذشتہ ہفتے بی بی سی کو بتایا تھا ایک روزہ میچوں کی قیادت کے لیے کپتان تبدیل کرنے کے لیے بہت دیر ہو چکی ہے۔
انگلینڈ کے سابق بلے باز جیفری بائیکاٹ نے بھی کہا تھا کہ ایلسٹر کک کو ایک روزہ ٹیم کے کپتان کی حیثیت سے ڈراپ کرنے میں ابھی دیر نہیں ہوئی۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[167]
’اصغر بھائی کہتے تھے کہ بیٹیاں بڑی ہو رہی ہیں اور اب ان کی شادیاں کرنی ہیں۔ عراق جا کر کام کر کے پیسے کماؤں گا تو ہی بیٹیوں کی شادیاں ہو سکیں گی۔ پردیس کوئی شوق سے نہیں کاٹتا، بندہ دن رات اپنے گھر والوں کے لیے مزدوری کرتا ہے تب جا کر گھر کے حالات ٹھیک ہوتے ہیں۔‘
یہ کہنا ہے گوجرانوالہ کے علاقے کنگنی والا کے رہائشی راشد منہاس کا جن کے بڑے بھائی اصغرعلی ایران کے سرحدی علاقے کرمان میں بارڈر کراسنگ کے دوران موت کے منھ میں چلے گئے۔
اصغر علی کی تدفین جمعرات اور جمعے کی درمیانی شب مقامی قبرستان میں کی گئی۔
اس واقعے میں منڈی بہاؤالدین کے دو لڑکے محمد عبدالباسط اور علیان اسحاق جبکہ گوجرانوالہ کے چار افراد اصغر علی، حمزہ احسان، عدیل حسین اور احمد ایان کے نام سامنے آئے ہیں جنھوں نے دیگر افراد کے ساتھ ایران کے راستے عراق جانے کی کوشش کی۔
ان میں سے تین افراد کی لاشیں جمعرات کو بلوچستان انتظامیہ نے پنجاب بھجوائی تھیں۔ محمد عبدالباسط اور اصغر علی کی تو تدفین کر دی گئی لیکن جس لاش کو حمزہ احسان قرار دے کر بھجوایا گیا تھا، اس کی شناخت بارے میں تنازع پیدا ہونے پر تدفین نہیں کی گئی اور لاش کو سرد خانے میں رکھ دیا گیا۔
ایک لڑکے احمد ایان کا اپنے گھر والوں سے رابطہ ہو گیا کہ وہ زندہ سلامت ہیں اور عراق پہنچ چکے ہیں جبکہ دو لڑکوں (علیان احسان اور عدیل حسین) کے گھر والے اپنے بیٹوں کی زندگیوں کی آس لگائے بیٹھے ہیں کہ شاید ان کے بارے میں کوئی اچھی خبر آجائے۔
ان کے ورثا کا کہنا ہے کہ ان کا اپنے بیٹوں سے 19 دسمبر کے بعد کوئی رابطہ نہیں ہوا۔
اصغر علی اور محمد عبدالباسط کے ورثا نے بی بی سی اردو کو بتایا کہ 19 اور 20 دسمبر کی درمیانی شب ایران کے شہر کرمان میں لوگوں کی ہلاکت ہوئی جس کی اطلاع اب سات ہفتے بعد ورثا کو دی گئی۔
End of سب سے زیادہ پڑھی جانے والی
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
راشد منہاس نے بی بی سی کو بتایا کہ ان کے بڑے بھائی اصغر علی 13 دسمبر کو گوجرانوالہ سے روانہ ہوئے تھے اور ان کا 19 دسمبر تک گھر والوں کے ساتھ رابطہ رہا۔
اسی دن اصغر علی نے اپنے گھر والوں کو بتایا کہ ’میں آج رات عراق جا رہا ہوں اور وہاں پہنچ کر اب رابطہ کروں گا‘ لیکن پھر ان کا رابطہ نہ ہو سکا۔
راشد منہاس بتاتے ہیں کہ ’یہ 8 فروری اتوار کا دن تھا جب ڈپٹی کمشنر گوجرانوالہ کی طرف سے بھجوایا جانے والا سرکاری اہلکار ہمارے گھر آیا اور اصغر بھائی کا شناختی کارڈ دکھا کر پوچھا کہ یہ آپ کے کیا لگتے ہیں۔ ہم سب گھر والے پریشان ہو گئے اور میں نے کہا کہ یہ میرے بڑے بھائی ہیں اور بھابھی کی طرف اشارہ کر کے کہا کہ ان کے شوہر ہیں۔‘
’اس پر اہلکار نے بتایا کہ یہ ایران میں وفات پا گئے ہیں، اگر آپ لوگوں نے لاش پاکستان منگوانی ہے تو اس اشٹام پیپر پر دستخط کر دیں۔‘
راشد منہاس کہتے ہیں کہ ’ہمارے گھر میں گویا قیامت آ گئی اور سب زاروقطار رونے لگے۔‘
’اشٹام پیپر پر دستحظ کر دیے تو وہ اپنا فون نمبر دے کر چلا گیا۔ دو روز بعد منگل کو جب میں نے اسے فون کیا اور بھائی کی لاش کے بارے میں پوچھا تو اس نے کہا کہ ابھی انتظار کریں کیونکہ جن لوگوں کی ہلاکت کی اطلاعات آئی تھیں ان میں سے کچھ زندہ ہیں۔‘
’یہ ایسی بات تھی جس نے ہمیں اندھیرے میں روشنی دکھائی۔ سب گھر والے مصلے پر بیٹھ گئے اور رو رو کر اللہ سے اصغر علی کی زندگی کی دعائیں مانگنے لگے لیکن انہونی کو کون ٹال سکتا ہے۔ اگلے ہی روز یعنی 11 فروری کے روز ڈی سی آفس سے کال آ گئی کہ کل رات آپ کے بھائی کی لاش آ رہی ہے، اس کی تدفین کا بندوبست کر لیں۔ ہمارے رکے ہوئے آنسو ایک بار پھر رواں ہو گئے، سب گھر والوں نے اصغر بھائی کی زندگی کی جو امید دلوں میں بنا لی تھی وہ یک دم ختم ہو کر رہ گئی۔‘
راشد منہاس کہتے ہیں کہ پہلے یہ اطلاعات آ رہی تھیں کہ ایران کے بارڈر پر سکیورٹی فورسز کی فائرنگ سے پاکستانی ہلاک ہوئے ہیں جن میں اصغر علی بھی شامل ہیں تاہم جب ڈپٹی کمشنر گوجرانوالہ کی ٹیم لاش لے کر ہمارے گھر پہنچی تو ان کا کہنا تھا کہ ان کو بلوچستان انتظامیہ کی طرف سے جو ڈاکومنٹس بھجوائے گئے ہیں ان کے مطابق یہ لوگ برفانی طوفان کی زد میں آ گئے تھے۔
’اصغر کی میت کو غسل بھی نہ دیا جا سکا کیونکہ ضلعی انتظامیہ کا کہنا تھا کہ تابوت کو کھولنے کی اجازت نہیں۔ آپ لوگ شیشے سے چہرہ دیکھ سکتے ہیں۔ اگر لاش کو غسل دیا جاتا تو اس سے یہ پتہ چل سکتا تھا کہ جسم پر گولیوں کے نشان موجود ہیں یا نہیں۔‘
راشد منہاس کہتے ہیں کہ اصغر بھائی کی عمر پچاس سال سے زیادہ تھی اور ان کے چھ بچے ہیں۔ ’تینوں بیٹیاں بڑی ہیں جس وجہ سے وہ چاہتے تھے کہ بیٹیوں کی شادیوں کے فرض سے جلد سبکدوش ہو جائیں۔‘
’اصغر بھائی ایران میں کام کرتے رہے ہیں تاہم وہ دس ماہ پہلے پاکستان واپس آ گئے اور یہاں ایک فیکٹری میں کام کرنے لگے۔ یہاں نوکری سے گھر کا گزر بسر بمشکل پورا ہوتا تھا جس پر ایک روز انھوں نے کہا کہ مجھے پتہ چلا ہے کہ عراق میں کافی امریکی کمپنیاں آئی ہوئی ہیں اور وہ اچھی تنخواہ بھی دیتی ہیں، میں اب عراق جانا چاہتا ہوں تاکہ وہاں پانچ سات سال لگا کر گھر کے حالات ٹھیک کر لوں۔‘
راشد منہاس کہتے ہیں کہ ’میں نے بھائی کو منع کیا کہ آپ کی عمر زیادہ ہے آپ ڈنکی نہ لگانا لیکن انھوں نے مجھے تسلی دی اور کہا کہ ایجنٹ کہہ رہا ہے کہ آپ کو ایران سے بذریعہ سڑک لے کر عراق جاؤں گا، اس میں خطرے والی کوئی بات نہیں۔ ان کا ایجنٹ کے ساتھ تین لاکھ ستر ہزار روپے میں عراق لے جانے والا معاملہ طے پایا تھا۔‘
راشد منہاس کے کہتے ہیں کہ ’اصغر بھائی کی موت سے یہ بات ثابت ہو گئی کہ ڈنکی موت کا دوسرا نام ہے۔ جو لوگ ڈنکی لگاتے ہیں ان کی زندگی کی ضمانت نہ ہونے کے برابر ہوتی ہے۔‘
گوجرانوالہ شہر کے قریب معافی والا کے علاقے سے 13 دسمبر کو تین لڑکے ڈنکی لگانے کے لیے ایک ساتھ نکلے جن میں سے ایک لڑکے کا اپنے گھر والوں سے رابطہ ہو گیا۔
احمد ایان نے اپنے گھر والوں کو بتایا کہ ’وہ عراق پہنچ گیا ہے‘ تاہم باقی دو لڑکوں کا اپنے گھر والوں سے آخری بار رابطہ 19 دسمبر کو ہوا جس کے بعد سے ان کا کچھ پتہ نہیں۔
قصبے معافی والا کے رہائشی غلام رسول نے بتایا کہ احمد ایان پہلے بھی عراق میں کام کر چکا ہے اور اس کا بہنوئی بھی وہاں مقیم ہے۔
’احمد ایان نے ہی عدیل حسین اور حمزہ احسان کو کہا تھا کہ اگر مستقبل بنانا ہے تو پاکستان چھوڑو اورعراق میں کام کرو اور وہاں پیسے کما کر یورپ نکل جاؤ۔‘
’تینوں نے کسی ایجنٹ کے ساتھ عراق جانے کا معاملہ مجموعی طور پر ساڑھے آٹھ لاکھ روپے میں طے کیا جس نے ان کے ایران میں زیارتوں کے ویزے لگوائے جس کے بعد یہ تینوں لڑکے 13 دسمبر کو معافی والا سے روانہ ہو گئے۔‘
عدیل کے والد محمد اسلم کا کہنا ہے کہ ان کا اگرچہ 19 دسمبر کے بعد اپنے بیٹے کے ساتھ کوئی رابطہ نہیں ہوا لیکن وہ پرامید ہیں کہ ان کا بیٹا جہاں بھی ہو گا خیریت سے ہو گا اور جب اسے موقع ملے گا وہ گھر والوں سے رابطہ قائم کر لے گا۔
عدیل حسین کے ایک دوست عمر فاروق نے بتایا کہ عدیل معافی والا میں الیکٹریشن کا کام کرتا تھا اور جانے سے پہلے اپنے دوستوں کو کہہ کر گیا تھا کہ وہ جا تو عراق رہا ہے لیکن اس کی منزل یورپ ہے۔
عدیل حسین اور حمزہ احسان ہمسائے ہیں۔ حمزہ کے والد چھ سات سال پہلے وفات پا گئے تھے اور ان کی معمر والدہ شہناز بی بی گھر کے قریب ہی کریانے کی دکان چلاتی ہیں۔
ڈپٹی کمشنر گوجرانوالہ کی طرف سے جمعرات کی شام حمزہ کی والدہ کو پاسپورٹ اور شناختی کارڈ کے ساتھ جو لاش بھجوائی گئی تھی وہ ان کی والدہ نے وصول کرنے سے انکار کر دیا تھا اور کہا تھا کہ پاسپورٹ اور شناختی کارڈ تو ان کے بیٹے حمزہ کے ہی ہیں لیکن لاش ان کے بیٹے کی نہیں۔
ضلعی انتظامیہ کے ترجمان کا کہنا ہے کہ خاتون نے یہ مؤقف اختیار کیا تھا کہ ایک تو لاش کی شکل ان کے بیٹے سے بالکل بھی نہیں ملتی، دوسرا یہ کہ ان کے بیٹے حمزہ کا اپینڈکس کا آپریشن ہوا تھا لیکن لاش کے جسم پر اپینڈکس آپریشن کی کوئی علامات نہیں۔
ضلعی انتظامیہ نے خاتون کی طرف سے لاش وصولی سے انکار کے بعد لاش کو امانتاً سرد خانے میں رکھوا دیا اور اس بارے میں بلوچستان کی متعلقہ انتظامیہ کو بھی معاملے سے آگاہ کر دیا۔
حمزہ احسان کے ایک محلے دار حسن علی نے بتایا کہ حمزہ کی والدہ اور بڑی بہن، لوگوں کی آمدورفت اور غیرضروری سوال و جواب سے تنگ آ کر اپنے گھر کو تالہ لگا کر پسرور کے علاقے میں رشتے داروں کے گھر چلی گئی ہیں۔
حسن علی بتاتے ہیں کہ ’خالہ شہناز اپنی زندگی انتہائی مشکل حالات میں لیکن صبر سے بسر کر رہی ہیں۔ ان کا خاوند محنت مزدوری کرتا تھا تو یہ بھی ان کا ہاتھ بٹاتی تھیں، چھ سات سال پہلے خاوند فوت ہو گیا تو انھوں نے کریانے کی چھوٹی سے دکان کھول لی۔ حمزہ اس سے پہلے دو دفعہ ڈنکی لگانے کی کوشش کر چکا ہے لیکن وہ دونوں بار ناکام واپس آ گیا اور ماں کی جمع پونجی اجاڑ بیٹھا۔‘
منڈی بہاؤالدین کے رہائشی محمد منشا گوندل کا بیٹا محمد عبدالباسط یورپ جانے کی کوشش میں ایران کے سرحدی شہر کرمان کے قریب ہلاک ہو گیا۔
محمد منشا کہتے ہیں کہ ’عبدالباسط میرے بڑھاپے کا سہارا اور میرا سب سے پیارا بیٹا تھا۔ وہ کہتا تھا کہ ایک دن آئے گا جب میں آپ کو اتنے پاؤنڈز بھجواؤں گا کہ آپ کو کام کرنے کی ضرورت نہیں پڑے گی۔ مجھے کیا پتہ تھا کہ وہ ہمیشہ ہمیشہ کے لیے ہمیں چھوڑ کر چلا جائے گا۔‘
محمد منشا گوندل نے بی بی سی اردو کو بتایا کہ وہ بسلسلہ روزگار جرمنی میں مقیم رہے ہیں تاہم وہ کچھ سال سے مستقل طور پر وطن واپس آ چکے تھے۔
ان کی خواہش تھی کہ ان کا بیٹا عبدالباسط ان کے پاس گاؤں میں ہی رہے اور یہاں کھیتی باڑی یا کوئی اور کاروبار کر لے لیکن عبدالباسط کے سر پر جنون سوار تھا اور ’وہ یہی کہتا تھا کہ جب اتنے سارے لوگ یورپ جا چکے ہیں تو میں کیوں نہیں جا سکتا۔‘
’میں اسے ہمیشہ کہتا تھا کہ تم میری آنکھوں کے سامنے رہا کرو، اگر وہ دیر سے گھر آتا تو میں پریشان ہو جاتا تھا۔‘
منشا گوندل نے بتایا کہ انھوں نے بیٹے کا جنون دیکھ کر کہا کہ وہ اسے قانونی طریقے سے ویزہ لگوا کر ملک سے باہر بھجوائیں گے۔
’اس کی عمر ابھی اٹھارہ سال نہیں ہوئی تھی اور اس نے سات مارچ کو اٹھارہ سال کا ہونا تھا۔ میں نے اس کا شناختی کارڈ اور پاسپورٹ بنوا لیا تھا اور ایک کنسلٹنٹ سے بات کر لی تھی جس نے کہا تھا کہ وہ کچھ عرصے بعد بیٹے کے ڈاکومنٹس تیار کرے گا کیونکہ اس کی کم عمر اس وقت سب سے بڑی رکاوٹ ہے۔‘
محمد منشا گوندل بتاتے ہیں کہ اس کا اپنے دوست علیان اسحاق سے رابطہ ہوا تو اس نے کہا کہ تم پیسوں کا بندوبست کرو میں تمہیں ملک سے باہر جانے کا طریقہ بتاتا ہوں۔
انھوں نے بتایا کہ میں اس بات سے لاعلم ہوں کہ کب میرے بیٹے اور اس کے دوست علیان کا رابطہ گجرات کے ایجنٹ سے ہوا اور ان کا معاملہ کتنی رقم میں طے پایا۔ مجھے تو اس وقت معاملے کا پتہ چلا جب عبدالباسط گھر سے اچانک پراسرار حالات میں غائب ہوا۔‘
’میں نے گھر میں موجود رقم چیک کی تو اٹھارہ لاکھ روپے غائب تھے، جس سے میری پریشانی میں اضافہ ہو گیا۔ مجھے پیسوں کے جانے کا دکھ نہیں تھا بلکہ پریشانی اس بات کی تھی کہ عبدالباسط نے آج تک ایسی کوئی حرکت نہیں کی تھی کہ وہ یوں گھر سے رقم لے کر فرار ہوا ہو۔‘
’پھر 14 دسمبر کو ایک روز اچانک کسی دوسرے ملک کے نمبر سے کال آئی تو دوسری طرف عبدالباسط بول رہا تھا۔‘
محمد منشا گوندل کہتے ہیں کہ بیٹے کی آواز سن کر میری آنکھوں سے آنسو بہنے لگے۔ ’اس نے بتایا کہ وہ ایران میں ہے اور یہاں سے عراق جائے گا، پھر مختلف ملکوں سے ہوتے ہوئے ہم اٹلی پہنچ جائیں گے۔‘
محمد منشا گوندل کہتے ہیں کہ ’میرا اپنے بیٹے کے ساتھ رابطہ 19 دسمبر تک رہا تاہم میری راتوں کی نیند اڑ گئی۔‘
انھوں نے بتایا کہ جب بیٹے کے ساتھ رابطہ بالکل منقطع ہو گیا تو اس دوران محمد منشا نے پریشانی کے عالم میں اپنے طور پر چھان بین کی تو پتہ چلا کہ وہ ایک دوسرے گاؤں ساہنا کے علیان اسحاق بٹ کے ساتھ ملک سے باہر گیا تھا۔
’میرا ایک ماہ بعد یعنی 19 جنوری کو علیان کے گھر والوں سے رابطہ ہوا جس کے بعد ایجنٹ کا پتہ لگایا گیا تو یہ بات سامنے آئی کہ ایجنٹ کا تعلق ضلع گجرات کے گاؤں لکھنوال سے ہے لیکن وہ ان دنوں قطر میں مقیم ہے اور وہاں سے ہی اپنا نیٹ ورک چلا رہا ہے۔‘
’میں دن رات بیٹے کی زندگی کی دعا مانگتا رہا، مجھے روپے پیسے کی تمنا نہیں تاہم میں بیٹے کے شوق اور جنون کے ہاتھوں مجبور تھا۔ ایک روز مجھے وہ کال آ گئی جسے سننے کا دھڑکا لگا رہتا تھا۔ کال کرنے والے نے اپنا تعارف ایران میں تعینات پاکستانی مندوب محمد صدیق کے طور پر کروایا اور بتایا کہ میرا بیٹا ایرانی سکیورٹی فورسز کی فائرنگ سے مارے جانے والوں میں شامل ہے۔ بعد میں جو کالز آئیں ان میں کہا گیا کہ یہ لوگ برفانی سرد ہواؤں میں پھنس گئے تھے۔‘
منشا گوندل نے بتایا کہ ایف آئی اے کے کچھ افسران گھر آئے اور انھوں نے مجھ سے ایجنٹ اور میرے بیٹے کے باہر جانے کے بارے میں تفصیلات پوچھیں۔
’مجھے کچھ علم ہوتا تو میں بتاتا۔ میرا تو بیٹا مجھے بتا کر نہیں گیا۔ میں کسی اور سے کیا گلہ شکوہ کروں۔ میری تو دنیا ہی اجڑ گئی۔ میں سب سے کہتا ہوں کہ روکھی سوکھی کھا لو لیکن کبھی ڈنکی نہ لگاؤ۔‘
وفاقی تحقیقاتی ادارے گوجرانوالہ کے ترجمان کا کہنا ہے کہ ایف آئی اے نے غیرقانونی طور پر لڑکوں کو ایران بھجوانے والے مرکزی ملزم کے ترکی فرار ہونے کی کوشش ناکام بنا دی اور بروقت کارروائی کرتے ہوئے اسے لاہور ائیرپورٹ سے گرفتار کر لیا۔
ترجمان کے مطابق گرفتار مرکزی ملزم نے نوجوانوں کو غیر قانونی طور پر ایران بھجوانے کے لیے دو لاکھ 70 ہزار روپے فی کس وصول کیے جس میں سے کچھ لڑکے عراق پہنچ گئے۔
ترجمان کے مطابق اس گروہ میں شامل دیگر ملزمان کی گرفتاری کے لیے چھاپے مارے جا رہے ہیں۔

[168]
یہ قتل کا ایک انوکھا مقدمہ ہے۔ الزام دو جڑواں بھائیوں پر ہے لیکن ان کا ڈی این اے بھی ایک جیسا ہے۔ اور اسی وجہ سے پولیس کو یہ معمہ درپیش ہے کہ دونوں میں سے گولی کس نے چلائی۔
یہ مقدمہ فرانس کی پولیس کے لیے ایک درد سر بن چکا ہے جس میں اب تک یہ طے نہیں ہو پایا کہ اصل ملزم کون ہے۔
فرانسیسی میڈیا کی رپورٹس کے مطابق دونوں بھائیوں کی عمر 33 برس ہے اور وہ 2020 میں ایک دہرے قتل کی واردات میں تین دیگر ملزمان کے ساتھ کٹہرے میں کھڑے ہیں۔
لی پریسیئن اخبار کے مطابق دونوں پر ہی قتل کی اس واردات کی منصوبہ بندی کا الزام ہے لیکن جو رائفل اس واردات میں استعمال ہوئی اس سے ملنے والا ڈی این اے صرف ایک کا ہی ہے۔
عدالت میں ایک پولیس افسر نے بتایا کہ فرانزک ماہرین یہ طے کرنے میں اب تک ناکام رہے ہیں کہ دونوں میں سے کس بھائی کو مورد الزام ٹھہرایا جائے۔
ان بھائیوں میں مماثلت اتنی ہے کہ عدالت میں ایک تفتیش کار نے بیان دیا کہ ’صرف ان کی والدہ ہی دونوں میں فرق بتا سکتی ہیں۔‘
مقدمے کی سماعت کے دوران شدید تناؤ کی صورت حال تھی۔ جب ملزمان کو کھڑے ہونے کو کہا گیا تو دونوں بھائی بیٹھے رہے جس پر انھیں عدالت سے باہر نکال دیا گیا۔
،تصویر کا ذریعہAFP via Getty Images
پولیس کا ماننا ہے کہ ان بھائیوں نے اپنی مماثلت کا فائدہ اٹھایا اور شواہد کو چھپایا۔ اخبار کی رپورٹ کے مطابق بھائیوں نے ایک دوسرے کے کپڑے پہنچے اور فون سمیت شناختی دستاویزات بھی بدل کر استعمال کیں۔
End of سب سے زیادہ پڑھی جانے والی
واضح رہے کہ جڑواں بچے اکثر ایک جیسا ڈی این اے رکھتے ہیں اور اسی وجہ سے ان کی فرانزک شناخت مشکل ہو سکتی ہے۔
اسی وجہ سے تفتیش کے دوران پولیس کو فون ریکارڈ، ویڈیو فوٹیج اور دیگر معلومات کا سہارا لینا پڑا۔ لیکن ان کی مماثلت کی وجہ سے یہ معمہ اب تک حل نہیں ہو پایا کہ واردات میں استعمال ہونے والی رائفل کس نے چلائی تھی۔
عدالت میں یہ مقدمہ زیرسماعت ہے جس میں حتمی فیصلہ فروری کے اختتام میں متوقع ہے۔

[169]
،تصویر کا ذریعہBBC World Service
چین نے نیویارک میں اقوامِ متحدہ کے سربراہی اجلاس میں موسمیاتی تبدیلیوں سے نمٹنے کے لیے اقدامات کرنے کا پہلی دفعہ عہد کرتے ہوئے کہا ہے کہ وہ سنہ 2020 تک کاربن کےاخراج میں بہت حد تک کمی لائے گا۔
چین کے نائب صدر جانگ گاؤلی نے سربراہی اجلاس کو بتایا کہ ’ایک ذمے دار اور بڑے ترقی پذیر ملک کی حیثیت سے چین موسمیاتی تبدیلیوں سے نمٹنے اور اپنے قومی حالات اور حقیقی اہلیت کو دیکھتے ہوئے اس سلسلے میں بین الاقوامی ذمہ داریاں نبھانے کے لیے زیادہ کوششیں کرے گا۔‘
امریکی صدر براک اوباما نے کہا کہ ہماری کوششوں سے زیادہ تیز رفتاری کے ساتھ ماحولیاتی تبدیلیاں رونما ہو رہی ہیں۔ یہ چین اور امریکی کی ذمہ داری بنتی ہے کہ وہ اس معاملے میں دیگر ممالک کی رہنمائی کریں۔
ماحولیاتی تبدیلی کے بارے میں یہ سنہ 2009 کے بعد پہلا اعلیٰ سطحی اجلاس تھا جو ختم ہو گیا ہے۔
اقوامِ متحدہ کے سیکریٹری جنرل بان کی مون اس سربراہی اجلاس کے میزبان تھے۔ اس اجلاس کا مقصد 120 رکن ممالک کو آئندہ سال پیرس میں ہونے والے اجلاس کے دوران ماحولیاتی تبدیلی کے بارے می ںایک نئے مربوط عالمی معاہدے کے لیے قائل کرنا تھا۔
جنرل بان کی مون نے اس سربراہ اجلاس کو تاریخی قرار دیتے ہوئے کہا کہ پہلی بار اتنے سارے رہنماؤں نے یکجا ہو کر اس مسئلے کے حل کے لیے اقدامات کرنے کا عہد کیا ہے۔
انھوں نے کہا کہ بین الاقوامی براداری اس چیلنج کا مقابلہ کرے گی۔
بان کی مون نے کہا کہ بہت سے رہنماؤں نے اس بات کی ترویج کی ہے کہ سنہ 2020 تک کاربن کے اخراج میں کمی ہونی چاہیے۔ چین نے کہا کہ وہ جلد از جلد اپنے کاربن کے اخراج کو کم کر دے گا۔
End of سب سے زیادہ پڑھی جانے والی
انھوں نے کہا کہ انھیں امید ہے کہ لوگ اس دن کو اس لیے یاد کریں گے کہ بین الاقوامی برادری نے اس سیارے کو آئندہ نسلوں کے لیے زندگی گزارنے کے قابل بنانے کے لیے فیصلے کیے تھے۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[170]
امریکی محکمہ دفاع پینٹاگون کا کہنا ہے کہ امریکہ اور پانچ عرب ممالک نے شام میں دولتِ اسلامیہ کے خلاف فضائی حملوں کا سلسلہ شروع کیا ہے۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[171]
انتباہ: اس خبر میں تشدد کی ہولناک تفصیلات شامل ہیں جو بعض قارئین کے لیے پریشان کن ہو سکتی ہیں۔
بی بی سی فارسی نے ایران میں حالیہ احتجاج کے دوران لی گئی سینکڑوں ویڈیوز اور تصاویر کا جائزہ لیا، جس سے یہ بات ثابت ہوتی ہے کہ حالیہ احتجاجی مظاہروں کے دوران سکیورٹی فورسز نے مشین گنز، سنائپر رائفلوں اور بندوقوں سمیت مختلف قسم کے ہتھیار استعمال کیے۔
جن 200 سے زیادہ شہروں میں احتجاج کیا گیا وہاں مظاہرین کو قتل کیے جانے کی اطلاعات ہیں۔ اگرچہ ہلاکتوں کی درست تعداد واضح نہیں لیکن تصاویر، عینی شاہدین کے بیانات اور انسانی حقوق کی تنظیموں اور میڈیا کی رپورٹس میں جس درجے کی سفاکیت اور مہلک ہتھیاروں کا استعمال نظر آتا ہے اس سے یہی ظاہر ہوتا ہے کہ ملک بھر میں ہزاروں مظاہرین مار دیے گئے ہیں۔
یہ مظاہرے معاشی مسائل کی وجہ سے شروع ہوئے تھے لیکن بعد میں شدت اختیار کر گئے۔ ان مظاہروں کو کچلنے کے لیے جس سطح کا تشدد کیا گیا وہ جدید ایرانی تاریخ میں پہلے کبھی دیکھنے میں نہیں آیا۔
پیام اخوان ایرانی نژاد کینیڈین شہری ہیں اور ہیگ میں قائم بین الاقوامی کرمنل کورٹ میں اقوام متحدہ کے وکیل استغاثہ رہے ہیں۔ انھوں نے بی بی سی فارسی کو بتایا کہ ’موجودہ زمانے کی ایرانی تاریخ میں یہ سب سے بڑی اجتماعی ہلاکتیں ہیں۔‘
ایرانی حکومت نے ان ہلاکتوں کا الزام ’فسادیوں اور دہشت گردوں‘ پر عائد کیا ہے۔
لیکن بی بی سی فارسی کے تجزیے سے ظاہر ہوتا ہے کہ سکیورٹی فورسز نے مظاہرین کے خلاف مختلف قسم کے ہتھیار استعمال کیے۔ ان میں شامل ہیں:
،تصویر کا ذریعہVahid Online / Fars News Agency
تہران، اصفہان، یزدان شہر اور شہسوار جیسے شہروں کی ویڈیوز میں نظر آتا ہے کہ فوجی ٹرکوں پر بھاری اور درمیانی درجے کی مشین گنز نصب تھیں۔ بی بی سی  فارسی نے ان ویڈیوز کی تصدیق کی ہے۔
End of سب سے زیادہ پڑھی جانے والی
اطلاعات کے مطابق سکیورٹی فورسز نے ان مشین گنز کو ہجوم کا محاصرہ کرنے اور اس پر قابو پانے کے لیے استعمال کیا۔
واحد آن لائن ٹیلی گرام چینل نے آٹھ جنوری کی رات تہران کے صادقیہ چوک میں ایک سیاہ پک اپ ٹرک کی دو تصاویر شیئر کیں جس کے عقب میں مشین گن نصب تھیں۔
بی بی سی فارسی نے ان تصاویر کا موازنہ ایران کی نیم سرکاری نیوز ایجنسی فارس کی جانب سے شائع کردہ سنہ 2025 کی فوجی پریڈ کی تصاویر سے کیا۔ ان تصاویر میں نظر آنے والے پاسداران انقلاب کے پک اپ ٹرک اور ان پر نصب ہتھیار بھی ایسے ہی تھے۔
دفاعی انٹیلی جنس کمیٹی جینز سے تعلق رکھنے والے اسلحے کے ماہر امائل کوٹلارسکی نے اس ہتھیار کی شناخت ڈی ایس ایچ کے ایم ماڈل کے طور پر کی ہے، جو ایران میں لائسنس کے تحت تیار کیا جاتا ہے۔
،تصویر کا ذریعہIran International
ایران کے بین الاقوامی ٹیلی وژن نیٹ ورک نے نو جنوری کو یزدان شہر میں ہونے والے احتجاج کی ایک ویڈیو دکھائی۔ اس ویڈیو میں واضح نظر آتا ہے کہ مظاہرین پر مشین گن سے مسلسل فائرنگ کی جا رہی ہے۔ ویڈیو میں 46 ویں سیکنڈ پر بندوق کے دہانے سے نکلنے والی آگ نظر آتی ہے۔
تھیمز ویلی گنز ایک برطانوی کمپنی ہے جو عسکری اسلحے کا ماہرانہ تجزیہ کرتی ہے۔ اس کے نمائندے نے بھی بی بی سی فارسی کو بتایا کہ احتجاج کی ویڈیوز میں ڈی ایس ایچ کے مشین گنز سے لیس گاڑیاں دیکھی جا سکتی ہیں۔
تصدیق شدہ ایک ویڈیو میں ایک شخص کلاشنکوف سے چلائے گئے دو خالی کارتوس اور ایک بڑا خالی خول دکھاتے ہوئے بتا رہا ہے کہ انھیں سکیورٹی فورسز نے تہران کے بہشت چوک میں مظاہرین پر برسایا۔
تھیمز ویلی گنز نے تصدیق کی کہ بڑا سیاہ خول ایسے خود کار ہتھیار کا ہے جسے فوجی آلات کے خلاف استعمال کیا جاتا ہے اور اس پر موجود نشانات تصدیق کرتے ہیں کہ اسے چلایا گیا تھا۔
نمائندے نے بتایا کہ اس قسم کا گولہ بارود ’عمارتوں، گاڑیوں اور بکتر بند گاڑیوں جیسے مضبوط اہداف‘ کو نشانہ بنانے کے لیے استعمال ہوتا ہے۔
نمائندے نے کہا: ’یہ انسانوں کے خلاف استعمال کے لیے نہیں بنایا گیا۔ اس سے کسی انسان پر حملہ کیا گیا تو نتیجہ تباہ کن ہو گا۔‘
،تصویر کا ذریعہObtained by BBC News Persian
عینی شاہدین نے بی بی سی فارسی کو بتایا کہ جنوری کے احتجاج کے دوران سنائپر رائفلیں بڑے پیمانے پر استعمال کی گئیں اور تصدیق شدہ ویڈیوز سے بھی اس بات کی تائید ہوتی ہے۔
بی بی سی فارسی نے شمال مشرقی شہر مشہد میں نو جنوری کو احتجاج کی ایک ویڈیو کی بھی تصدیق کی ہے۔ اس میں نظر آتا ہے کہ ہوٹل کی چھت پر دو افراد موجود ہیں۔ انھوں نے ویسا ہی سیاہ لباس پہن رکھا ہے جو پاسداران انقلاب سمیت دیگر سکیورٹی اداروں کے اہلکار بھی پہنتے ہیں۔
ایک شخص کے ساتھ ڈریگنوف سنائپر رائفل (ایس وی ڈی) دیوار کے سہارے رکھی ہے۔
ایران کے سرکاری ٹیلی وژن کو دیے گئے ایک انٹرویو میں فرانزک ماہر نے تصدیق کی کہ مظاہرین کو سنائپرز نے قتل کیا۔ مغربی صوبے کردستان کے علاقے سقنز سے تعلق رکھنے والے ابراہیم پوراحمدیان آٹھ جنوری کو تہران میں ایک عمارت کی نگہبانی کر رہے تھے۔ ان کے رشتہ دار نے بی بی سی  فارسی کو بتایا کہ ایک سنائپر نے ابراہیم کے سر میں گولی مار دی، وہ بھی ان کے بچے کے سامنے۔
بی بی سی فارسی نے ابراہیم کی لاش کی تصاویر حاصل کی ہیں۔ ان سے بھی تصدیق ہوتی ہے کہ پیشانی کے وسط میں گولی کا ایک ہی نشان تھا۔
تھمیز ویلی گنز کے نمائندے نے وضاحت کی کہ کسی اونچے مقام پر چھپا ہوا سنائپر گولی چلائے تو لوگوں پر کیا نفسیاتی اثرات ہوتے ہیں۔ ان کا کہنا تھا کہ ’غیر تربیت یافتہ شہریوں پر اس کا شدید اثر ہوتا ہے۔ زیادہ تر کو تو سمجھ ہی نہیں آتی کہ دور موجود ایک خطرہ جو نظر بھی نہیں آ رہا، اس پر رد عمل دینا کیا ہے۔ یہی خوف ہجوم میں پڑے پیمانے پر گھبراہٹ کو جنم دیتا ہے۔‘
کلاشنکوف ایسا ہتھیار ہے جو ایران میں تمام فوجی اور قانون نافذ کرنے والے اہلکاروں کو جاری کیا جاتا ہے۔ بی بی سی فارسی نے کئی ویڈیوز کا تجزیہ کیا، جن میں پولیس اور پاسداران انقلاب کے اہلکاروں کو اے کے 47 کلاشنکوف اور اس کا ایرانی ساختہ کے ایل ماڈل استعمال کرتے دیکھا جا سکتا ہے۔
شمالی شہر امول سے سامنے آنے والی نو جنوری کی ایک ویڈیو میں نظر آتا ہے کہ سکیورٹی افسر مظاہرین کی طرف کلاشنکوف تان کر گولیاں برسا رہا ہے۔ بی بی سی فارسی نے سڑکوں سے ملنے والے خولوں کی خصوصی تصاویر حاصل کیں اور ان کا تجزیہ کیا۔ کوٹلارسکی نے تصدیق کی کہ یہ وہی 7.62x39 ملی میٹر گولیاں تھیں جو کلاشنکوف طرز کی رائفلوں میں استعمال ہوتی ہیں۔
بی بی سی فارسی کی تحقیقات سے شاٹ گنز کے وسیع پیمانے پر استعمال کی بھی تصدیق ہوتی ہے۔
مغربی شہروں لوردیگان اور ابادان سے یکم اور سات جنوری کی دو تصدیق شدہ ویڈیوز میں نظر آتا ہے کہ احتجاج کے دوران ہاتھوں میں شاٹ گنز لیے پولیس اہلکار سڑکوں پر تعینات ہیں۔ کوٹلارسکی نے ان ویڈیوز میں متعدد ماڈلز کی شناخت کی، جن میں ایرانی ساختہ شاٹ گن بھی شامل ہے۔
،تصویر کا ذریعہObtained by BBC News Persian
جنوری میں شاٹ گنز کے وسیع استعمال کے نتیجے میں متعدد مظاہرین ہلاک ہوئے اور ہزاروں نہیں تو سینکڑوں کی آنکھوں پر مستقل زخم آئے۔ سنہ 2022 میں ’عورت، زندگی، آزادی‘ کے عنوان سے ہوئے مظاہروں میں بھی یہی دیکھا گیا۔
آنکھوں کے ہسپتال کے سربراہ ڈاکٹر غاصم فخرائی نے ایرانی طلبہ کی نیم سرکاری نیوز ایجنسی کو بتایا کہ نو اور 10 جنوری کے درمیان تقریباً ایک ہزار مظاہرین تو آنکھوں کے اسپتال میں لائے گئے، دھاتی چھروں سے ان کی آنکھیں پھٹ گئی تھیں اور انھیں فوری سرجری کی ضرورت تھی۔
بی بی سی نیوز فارسی نے مشہد کے زخمی مظاہرین کے سی ٹی سکینز اور طبی ریکارڈ حاصل کیے ہیں۔ ایک میں واضح طور پر دھاتی چھرا آنکھ کے ٹشو میں پیوست نظر آتا ہے۔
کرمان شاہ سے آٹھ جنوری کی دو ویڈیوز میں سادہ لباس سکیورٹی اہلکار دو قسم کے پستولیں تھامے دیکھے جا سکتے ہیں۔ ماہرین کا کہنا ہے کہ یہ بریٹا کے ماڈل 50 یا سی زیڈ 75 سے مشابہت رکھتی ہیں۔
متعدد مظاہرین نے بی بی سی فارسی کو بتایا کہ ان پر چاقوؤں اور ٹوکوں (خنجر سے مشابہت رکھنے والا بڑی جسامت کا تیز دھار ہتھیار) سے حملہ کیا گیا۔ بی بی سی فارسی نے لاشوں کی جو تصاویر حاصل کیں ان میں بھی گولیوں کے ساتھ ساتھ ٹوکوں سے لگائے گئے زخم نظر آتے ہیں۔
تہران سے سامنے آنے والی ایک سی سی ٹی وی فوٹیج میں صاف نظر آتا ہے کہ سادہ لباس اہلکار رہائشی عمارت میں پناہ لینے والے افراد پر ٹوکوں سے حملہ کر رہے ہیں۔
دارالحکومت کی ایک اور ویڈیو آٹھ جنوری کی ہے۔ اس میں دیکھا جا سکتا ہے کہ سادہ لباس پہنے اہلکار مظاہرہ کرنے والی ایک خاتون کے سر پر ٹوکے سے وار کر رہا ہے۔ اس دوران کئی سکیورٹی اہلکار فوجی وردیوں میں بھی نظر آتے ہیں۔
بی بی سی نیوز فارسی نے کریک ڈاؤن میں بچ جانے والوں کے انٹرویوز کیے اور ویڈیوز سے بھی ظاہر ہوتا ہے کہ لوگوں کو ڈنڈوں سے مارا گیا۔
بی بی سی فارسی نے تصدیق کی ہے کہ مظاہرہ کرنے والے ایک شخص ساغر سیف الٰہی فارس ڈنڈوں کے وار سے ہلاک ہو ئے تھے۔
ایک اور شخص علی طاہر خانی کو پہلے گولی ماری گئی لیکن ان کی موت گولی کے زخم سے نہیں ہوئی بلکہ بعد میں ڈنڈوں اور بندوق کے بٹوں کی ضربوں سے ہلاک ہوئے۔

[172]
شاہ رخ خان، عامر خان، سیف علی خان، نصيرالدين شاہ، فلم ساز ساجد ناڈياوالا، فلم ’جودھا اکبر‘ کے رائٹر حیدر علی، عمران ہاشمی، فیروز خان، فاروق شیخ مرحوم، سعید جعفری اور ان کے بھائی حامد جعفری۔
شفيع انعام دار، ڈائریکٹر کے آصف، مظفر علی، امتیاز علی، عزیز مرزا، فرحان اختر، عباس ٹائر والا اور ڈائریکٹر میرا نائر کے شوہر پروفیسر محمود ممداني۔شبانہ اعظمی کے بھائی بابا اعظمی، میوزک ڈائریکٹر نوشاد، اسماعیل دربار، انّو ملک اور ان کے بھائی ڈبّو ملک۔
غزل گلوکار طلعت عزیز، گلوکارہ سنیدھی چوہان کے پہلے شوہر بابی خان، تھیٹر کے عظیم ڈائریکٹر اور ایکٹر حبیب تنویر، ابراہیم القاضی اور صفدر ہاشمی۔
ستار نواز استاد ولایت خان، گلوکار استاد علی اکبر خان، سرود نواز استاد امجد علی خان، مراٹھی انقلابی گلوکار عمار شیخ اور مشہور ریڈیو اینکر امین سیانی۔
پاکستانی کرکٹر ظہیر عباس، محسن حسن خان، سابق انڈین کرکٹر اور کپتان نواب منصور علی خاں پٹودی، محمد اظہرالدین، ٹیسٹ کرکٹر صبا کریم اور کرکٹر محمد کیف۔
مشہور ادیب سلمان رشدی، ظ انصاری، سینیئر صحافی ایم جے اکبر، گینگسٹر حاجی مستان، کاروباری شخصیت عظیم پریم جی کے بیٹے رشاد اور بنگالی شاعر قاضی نذرالاسلام۔
پاکستانی پنجاب کے سابق گورنر مرحوم سلمان تاثیر، کارگل کی لڑائی میں مسلمان باپ عزیز اور ہندو ماں ہیما کا شہید ہونے والا بھارتی سوپتر کیپٹن حنیف الدین ویر چکر، راجہ صاحب محمود آباد محمد امیر محمد خان، بھارت کے سابق چیف جسٹس اور نائب صدر محمد ہدایت اللہ، امریکہ اور اقوام متحدہ میں بھارت کے سابق سفیر عابد حسین۔
تحریک آزادی کی ایک بےباک سپاہی ارونا گنگولی کے شوہر بیرسٹر آصف علی زماني، دانشور، مصنف اور نہرو کابینہ کے ایک وزیر ہمایوں کبیر اور نہرو جی کی ایک بھانجي جنک کماری کے شوہر جلیل اصغر۔
End of سب سے زیادہ پڑھی جانے والی
کرناٹک کے سینیئر لیڈر سی ایم ابراہیم کے بیٹے فیض، سابق ایم پی اکبر احمد ڈمپي، کشمیر کے وزیراعلیٰ عمر عبداللہ، دہلی کی سابق وزیر اعلیٰ شیلا دکشت کے داماد۔ بھارتیہ جنتا پارٹی کے لیڈر، سابق رکن پارلیمان سکندر بخت مرحوم، مختار عباس نقوی، شاہنواز حسین، وغیرہ وغیرہ۔
ان میں سے کچھ کی بیویاں مسلمان ہو گئیں، کچھ کی نہیں ہوئیں۔ ان سبھی کے بچے یا تو مسلمان رہے یا ان میں سے کچھ ہندو اور کچھ مسلمان ہو گئے۔
کچھ بچّوں نے ہندو مردوں اور عورتوں سے شادیاں کی اور کچھ نے مسلمانوں سے۔ مگر یہ سب کے سب ہیں لو جہادی یا ان کے بچے۔
تو پھر کیا حکم ہے؟ کیا کریں ان سب کا؟
اور جن معروف و مشہور ہندؤں کی بیویاں مسلمان ہیں، کیا وہ بھی لو جہادیوں کی كٹیگري میں آتے ہیں یا آتی ہیں؟ کوئی حکم ان کے لیے بھی؟
اچھا، دماغ کا تو کوئی نہ کوئی مذہب ہوتا ہی ہے، دل کا کیا مذہب ہے؟ ہندو یا مسلمان؟ بتائیں نہ! انتظار رہے گا۔

[173]
بھارت کا خلائی جہاز ’منگل یان‘ کامیابی سے سیارہ مریخ کے مدار میں داخل ہوگیا ہے اور بھارت اس سلسلے میں پہلی ہی کوشش میں کامیابی حاصل کرنے والا پہلا ملک بن گیا ہے۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[174]
حکومت نے عمران خان کی آنکھوں کے علاج کے لیے انھیں ’ایک خصوصی طبی ادارے‘ میں منتقل کرنے کا فیصلہ کیا ہے۔
وفاقی وزیر عطا تارڑ کا کہنا ہے کہ ’عمران خان کی آنکھ کے جاری علاج کے تسلسل میں مزید معائنہ اور علاج ایک خصوصی طبی ادارے میں ماہرینِ امراضِ چشم کریں گے۔ اور اس کی تفصیلی رپورٹ بھی سپریم کورٹ میں جمع کرائی جائے گی۔‘
سپریم کورٹ وفاقی حکومت کو حکم دے چکی ہے کہ سپیشلسٹ ڈاکٹروں کی موجودگی میں سابق وزیر اعظم عمران خان کی آنکھ کا معائنہ کروایا جائے۔ جب کہ عدالتی حکم کے بعد عمران خان کی ان کے بچوں سے بات بھی کروائی گئی۔
تحریک انصاف عمران خان کے علاج کے لیے احتجاج تو کر ہی رہی ہے لیکن ساتھ ہی ان کی رہائی کا مطالبہ بھی کیا جا رہا ہے۔
یہ پیش رفت ایسے وقت میں سامنے آئی ہے جب حال ہی میں وفاقی اور خیبر پختونخوا حکومت اور سکیورٹی اردوں کے درمیان انتظامی نوعیت کی چند ملاقاتیں ہوئی ہیں۔
منگل 10 فروری کو پشاور کے کور ہیڈ کوارٹر میں اعلیٰ سطح کا ایک اجلاس ہوا۔ اس صوبائی اجلاس میں وفاقی حکومت کے نمائندے شریک ہوئے، عسکری قیادت شریک ہوئی اور خیبر پختونخوا کے وزیر اعلیٰ سہیل آفریدی بھی شریک ہوئے۔
اجلاس کے بعد وزیر اعلیٰ کے معاون خصوصی شفیع جان نے پریس کانفرنس میں بتایا کہ ’اجلاس میں خیبر پختونخوا کے مسائل پر بات ہوئی، معیشت اور امن و امان سے متعلق اہم فیصلے کیے گئے۔‘
یہ غیر معمولی اس وجہ سے تھا کہ تحریک انصاف کی صوبائی حکومت کے وفاق اور فوج سے شدید اختلافات ہیں۔ فوج کے ترجمان پریس کانفرنسز میں خیبر پختونخوا کی حکومت اور پاکستان تحریک انصاف کی قیادت کو تنقید کا نشانہ بنا چکے ہیں۔ تحریک انصاف کی صوبائی قیادت خیبر پختونخوا میں ممکنہ فوجی آپریشن کی بھی مخالفت کرتی ہے۔
End of سب سے زیادہ پڑھی جانے والی
پاکستان تحریک انصاف کا الزام ہے کہ آٹھ فروری 2024 کے عام انتخابات میں عوامی ووٹ تو اسے ملا تھا لیکن یہ مینڈیٹ چھین لیا گیا۔ اسی الزام کے تحت تحریک انصاف وفاقی حکومت اور عسکری قیادت پر بھی تنقید کرتی ہے۔
نو مئی 2023 کو ملک کے کئی شہروں میں ہجوم نے عسکری تنصیبات اور اہم عمارات کو نشانہ بنایا تھا۔ حکومت اور عسکری قیادت اس کا الزام تحریک انصاف کو دیتی ہے۔
تحریک انصاف دعویٰ کرتی ہے کہ عمران خان کے خلاف بنائے گئے تمام مقدمات سیاسی بنیادوں پر بنائے گئے ہیں اور الزام لگاتی ہے کہ دباؤ کی وجہ سے عدالتیں ان جھوٹے مقدمات کو ختم نہیں کر رہیں۔ پی ٹی آئی کو یہ بھی شکایت ہے کہ عمران خان سے ان کے اہل خانہ اور پارٹی رہنماؤں کو ملنے نہیں دیا جا رہا۔
حکومت ان الزامات کی تردید کرتی ہے اور عمران خان کی سزاؤں کو ’انصاف پر مبنی‘ عدالتی فیصلے قرار دیتی ہے۔
،تصویر کا ذریعہx.com/GovernmentKP
ان دعووں اور الزامات کے سبب تحریک انصاف کے حکومت اور فوج کے ساتھ تعلقات سخت کشیدہ ہیں۔ ایسی صورت حال میں وزیر اعلیٰ خیبر پختونخوا کا ایسی ملاقات میں شریک ہونا غیر معمولی تھا جس میں وفاقی حکومت اور فوج کی قیادت موجود ہو۔
اسی روز ایڈووکیٹ سلمان صفدر نے اڈیالہ جیل جا کر عمران خان سے تین گھنٹے ملاقات کی اور ان کی رپورٹ کے بعد عدالت نے عمران خان کی آنکھ کا معائنہ ایک خصوصی طبی ادارے میں کرانے کا حکم دیا۔
سہیل آفریدی نے دو  فروری کو وزیر اعظم سے ملاقات کی، تین فروری کو عمران خان کی اہلیہ سے ان کے اہل خانہ کی ملاقات ممکن ہوئی اور یہ ملاقات تین ماہ کے وقفے کے بعد ہوئی۔ پانچ فروری کو ایپکس کمیٹی اجلاس میں صوبائی و فوجی حکام نے امن و امان کے لیے اشتراک پر اتفاق کیا۔
تو کیا یہ سمجھا جائے کہ حکومت، اسٹیبلشمنٹ اور تحریک انصاف میں پایا جانے والا تناؤ کم ہو رہا ہے؟ جن معاملات پر کشیدگی پائی جاتی تھی، کیا مل جل کر اسے حل کرنے پر اتفاق ہو چکا ہے؟ اور کیا سب فریق اب ایک پیج پر آ رہے ہیں؟
سہیل آفریدی اپنی ملاقاتوں پر یہی موقف دے رہے ہیں کہ وہ خیبر پختونخوا اور اس کے عوام کے حقوق کی خاطر وفاقی اور عسکری قیادت سے ملے ہیں۔
10 فروری کے اجلاس میں شرکت سے پہلے وزیر اعلیٰ خیبر پختونخوا نے ایک تقریب سے خطاب کیا تھا۔ اس میں ان کا کہنا تھا: ’کوئی شخص مجھے کتنا ہی ناپسند کیوں نہ ہو، صوبے اور عوام کے حقوق کے لیے اس کے ساتھ بیٹھوں گا۔‘
سہیل آفریدی نے یہ بھی کہا تھا کہ ’کوئی سمجھتا ہے کہ ڈرا دھمکا کر بند کمروں کے فیصلوں سے میرے نظریہ عمران کے خلاف کچھ منوا لیں گے تو یہ ان کی بھول ہے۔‘
دو فروری کو وزیر اعظم شہباز شریف سے ملاقات کے بعد میڈیا سے گفتگو میں بھی سہیل آفریدی نے یہی کہا تھا کہ کسی سیاسی معاملے پر بات نہیں ہوئی بلکہ جو بھی باتیں ہوئیں وہ صرف خیبر پختونخوا سے متعلق تھیں۔
ان کا کہنا تھا: ’آج کی ملاقات اس عہدے کا تقاضا تھا جس پر میں بیٹھا ہوا ہوں۔ ایک سیاسی ورکر کی حیثیت سے شاید میں کبھی بھی وہاں نہ بیٹھتا۔ لیکن میں نے اپنے عوام کے لیے، اپنے صوبے کے لیے (یہ ملاقات کرنا) مناسب سمجھا۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
بی بی سی اردو کے اعظم خان سے بات کرتے ہوئے وزیر اعلیٰ خیبر پختونخوا سہیل آفریدی نے کہا تھا کہ سٹیک ہولڈرز کے ساتھ خیبر پختونخوا میں امن کی بحالی اور افغانستان سے متعلق کچھ امور پر اتفاق ہوا ہے۔
صوبے میں فوجی آپریشنز سے متعلق انھوں نے کہا کہ 'میری پوزیشن میں کوئی تبدیلی نہیں آئی ہے۔ صوبے میں امن و امن کی بحالی اور افغانستان سے متعلق کچھ امور پر اتفاق ہوا ہے جن کے بارے میں ابھی تفصیلات سامنے نہ لانے پر اتفاق ہوا ہے۔'
وزیرِ اعلی خیبر پختونخوا کا کہنا تھا کہ حکومت اور عسکری حکام سے ہونے والی ملاقاتوں میں صوبائی امور پر بات چیت ہوئی ہے اور انھوں نے پارٹی امور اور عمران خان سے متعلق بات نہیں کی ہے۔
وزیر اعظم شہباز شریف اور وزیر خزانہ سے ہونے والی ملاقاتوں کے بارے میں ان کا کہنا تھا کہ حکومت نے انھیں یہ یقین دہانی کرائی ہے کہ این ایف سی سمیت خیبر پختونخوا کا حق اسے دیا جائے گا تاہم حکومت نے اس مجبوری کا بھی ذکر کیا ہے کہ خزانے میں اتنے وسائل نہیں ہیں کہ فوری ادائیگیاں ہو سکیں۔
ایک سوال پر سہیل آفریدی نے کہا کہ میں بطور وزیر اعلیٰ اپنے صوبے میں احتجاج اور پہیہ جام ہڑتال کی کال نہیں دے سکتا اس وجہ سے کسی بھی ریلی یا مظاہرے سے میں نے خطاب بھی نہیں کیا۔
سہیل آفریدی کا کہنا تھا کہ جو سرکاری میڈیکل رپورٹ سامنے آئی ہے اس میں خود تسلیم کیا گیا ہے کہ عمران خان کی بینائی 10 سے 15 فیصد تک رہ گئی ہے، تاہم اس رپورٹ پر بھی اعتماد نہیں کیا جا سکتا کیونکہ تاحال ان کے ذاتی ڈاکٹروں کو مکمل معائنہ کی اجازت نہیں دی گئی۔
سہیل آفریدی نے کہا کہ عمران خان کو ہسپتال منتقل کرتے وقت نہ ان کے اہلخانہ کو اعتماد میں لیا گیا اور نہ ہی ان کے ذاتی معالج کو بلایا گیا، جو بدنیتی اور خوف کی عکاسی کرتا ہے۔
،تصویر کا ذریعہx.com/GovernmentKP
ایسی خبریں بھی آئیں کہ وزیر اعظم شہباز شریف اپوزیشن لیڈر محمود خان اچکزئی سے بھی ملاقات کریں گے۔ وزیر اعظم کے مشیر رانا ثنا اللہ نے اس کی تصدیق کی۔
تو کیا تحریک انصاف، فوج اور حکومت میں برف پگھل رہی ہے یا جو کچھ ہو رہا ہے وہ محض اتفاق ہے؟ حتمی طور پر تو نہیں کہا جا سکتا ہے کہ اس پیش رفت کا محرک کیا چیز بنی لیکن سیاسی معاملات جنوری سے آگے بڑھتے نظر آئے۔ قومی اسمبلی میں قائد حزب اختلاف کا عہدہ گذشتہ سال اگست سے خالی تھا۔
اس عہدے کے لیے عمران خان نے محمود خان اچکزئی کا انتخاب کیا تھا لیکن حکومت نوٹیفیکیشن جاری نہیں کر رہی تھی۔ لیکن اس سال جنوری میں نا صرف محمود خان اچکزئی کو قائد حزب اختلاف مقرر کرنے کا نوٹیفیکیشن جاری کیا گیا بلکہ تحریک انصاف کے حمایت یافتہ سینیٹر راجہ ناصر عباس کو سینیٹ میں اپوزیشن لیڈر مقرر کیا گیا۔
قومی اسمبلی میں قائد حزب اختلاف کا منصب سنبھالنے کے بعد اپنی پہلی تقریر میں محمود خان اچکزئی نے ایوان کی مضبوطی کے لیے غیر مشروط حمایت کی پیشکش کی تھی اور ’جو ہوا سو ہوا‘ کہہ کر ماضی کی غلطیاں اور تلخیاں بھلا کر آگے بڑھنے کا مشورہ بھی دیا تھا۔
تو کیا اسی مشورے پر عمل کرتے ہوئے ’ماضی کی تلخیاں بھلا کر‘ آگے بڑھا جا رہا ہے؟ اس حوالے سے خیبر پختونخوا کے مشیر خزانہ مزمل اسلم کہتے ہیں کہ وزیر اعلیٰ سہیل آفریدی کی ان ملاقاتوں میں صرف صوبے کے مسائل پر گفتگو کی گئی۔ لیکن وہ ان ملاقاتوں کو ایک مثبت علامت قرار دیتے ہیں۔
بی بی سی اردو سے بات کرتے ہوئے مزمل اسلم کہتے ہیں کہ سہیل آفریدی کی ملاقاتوں سے ’یہ تاثر ضرور بنا ہے کہ پی ٹی آئی اور حکومت بات چیت کر سکتی ہیں۔ پہلے ہم (یعنی تحریک انصاف) حکومت سے کہتے تھے کہ آپ کا کیا اختیار ہے، وہ ہمیں کہتے تھے کہ آپ کا کیا اختیار ہے، تمام اختیار تو اڈیالہ کے پاس ہے۔‘
اس سوال کے جواب میں کیا اب سیاسی معاملات پر بھی حکومت اور تحریک انصاف میں بات آگے بڑھ سکتی ہے؟ مزمل اسلم کہتے ہیں کہ ’وزیر اعلیٰ سہیل آفریدی بار بار یہ بات کہہ چکے ہیں کہ سیاسی معاملات کا اختیار صرف قومی اسمبلی میں قائد حزب اختلاف محمود خان اچکزئی اور تحریک تحفظ آئین پاکستان کے پاس ہے۔‘
وفاقی وزیر اطلاعات عطا تارڑ بھی ان ملاقاتوں کی نوعیت صرف ’انتظامی‘ قرار دے کر برف پگھلنے کے تاثر کی تردید کرتے ہیں۔ ان کا کہنا ہے کہ حکومت اور تحریک انصاف کے درمیان جو بات چیت ہوئی وہ صرف انسداد دہشت گردی اور امن عامہ کے حوالے سے تھی۔
جیو نیوز سے گفتگو کرتے ہوئے عطا تارڑ نے کہا ’یہ تاثر غلط ہے کہ کوئی ڈیل یا ڈھیل یا مذاکرات ہو رہے ہیں۔‘
تاہم تجزیہ کار عامر ضیا کا مؤقف مختلف ہے، ان کے خیال میں ’یہ اس بات کا اشارہ ہے کہ سیاسی تناؤ اور محاذ آرائی میں کمی لانے کی کوششیں ہو رہی ہیں۔‘
بی بی سی اردو سے بات کرتے ہوئے ان کا کہنا تھا کہ حکومت اور اسٹیبلشمنٹ اس نتیجے پر پہنچ چکے ہیں کہ ایک سیاسی قوت کے طور پر تحریکِ انصاف کی مقبولیت میں کمی نہیں آئی جبکہ تحریک انصاف کو بھی اس بات کی سمجھ آ گئی ہے احتجاج سے حکومت گرانا ممکن نہیں ہو گا۔
عامر ضیا کے خیال میں ’ایسی توقع رکھنا درست نہیں کہ ایک روز اچانک ڈرامائی طور پر سب کچھ ٹھیک ہو جائے گا اور تحریک انصاف کو ریلیف مل جائے گا۔‘
انھوں نے کہا کہ اتنے مقدمات ہوتے ہوئے جو بھی ریلیف ملنا ہے وہ عدالت سے ہی ملنا ہے اور ’اگر ریاست مداخلت نہ کرے تو راہیں نکل آئیں گی۔‘
کیا معاملات ’کچھ لو کچھ دو‘ کا فارمولا اپناتے ہوئے کسی سمجھوتے کی طرف بڑھ رہے ہیں؟اس سوال کے جواب میں عامر ضیا کہتے ہیں ’عقل کہتی ہے کہ چونکہ حکومت کے پاس اقتدار ہوتا ہے تو کچھ دینے کی پوزیشن میں بھی وہی ہوتی ہے، کسی سمجھوتے سے پہلے ماحول بنانا پڑتا ہے اور اعتماد سازی کے اقدامات کے طور پر تحریک انصاف بھی اچھا بن رہی ہے۔‘
تجزیہ نگار منیب فاروق نے بی بی سی اردو سے بات کرتے ہوئے کہا کہ یہ تاثر تو ملتا ہے کہ ’سہیل آفریدی کو اس بات کا ادراک ہو گیا ہے کہ وفاق اور فوج سے تعلقات کشیدہ رکھ کر صوبہ نہیں چل سکتا۔ اگر صوبہ چلانا ہے تو تمام فریقوں کے ساتھ مل کر چلنا پڑے گا۔‘
منیب فاروق کا مزید کہنا تھا کہ ’کشیدگی اس حد تک تو کم ہوئی ہے کہ اب سہیل آفریدی کی کرسی کو کوئی خطرہ نہیں لیکن تلوار ان کے سر پر لٹکتی ہی رہے گی۔ جب تک وہ تعاون کرتے رہیں گے معاملات بھی چلتے رہیں گے۔ جہاں کام خراب ہو گا تو وہاں حالات ان کے لیے کشیدہ ہو جائیں گے۔‘
منیب فاروق کا کہنا ہے کہ موجودہ حالات میں یہ قیاس آرائی کرنا بھی درست نہیں کہ بہت بڑی تبدیلی آ چکی ہے اور حالات بالکل ٹھیک ہو چکے ہیں۔ موجودہ ملاقاتیں ایک مثبت قدم ضرور ہیں لیکن ابھی بہت کچھ ہونا باقی ہے۔

[175]
،تصویر کا ذریعہBloomberg via Getty Images
نیو یارک میں سکھ علیحدگی پسند رہنما کو قتل کرنے کی سازش کے الزام میں گرفتار انڈین شہری نے امریکہ کی وفاقی عدالت میں تین جرائم کا اعتراف کر لیا ہے۔
54 سالہ نکھل گپتا نے قتل کرنے کے لیے رقم لینے، اجرت کے عوض قتل اور منی لانڈرنگ کی سازش کرنے کے جرائم قبول کیے۔ انھیں 40 برس تک قید کی سزا ہو سکتی ہے۔
قتل کی اس مبینہ سازش کا ہدف امریکی شہری گرپتونت سنگھ پنّوں تھے، جو خالصتان کے حامی ہیں۔ خالصتان تحریک انڈیا میں سکھوں کے لیے ایک آزاد وطن کا مطالبہ کرتی ہے۔
استغاثہ کا الزام ہے کہ نکھل گپتا کو قتل کرنے کے احکامات انڈین حکومت کے اہلکار نے دیے تھے۔ انڈیا پنّوں کو قتل کرنے کی مبینہ سازش میں ملوث ہونے کی تردید کرتا ہے۔
امریکی وکیل جے کلیٹن نے کہا: ’نکھل گپتا نے نیویارک میں ایک امریکی شہری کو قتل کرنے کی سازش کی، صرف اس لیے کہ وہ امریکی شہری آزادی اظہار رائے کا حق استعمال کر رہے تھے جو یہ ملک انھیں دیتا ہے۔‘
’نکھل گپتا کا خیال تھا کہ انھیں کسی قسم کے نتائج کا سامنا نہیں کرنا پڑے گا لیکن وہ غلط فہمی کا شکار تھے، انھیں اب انصاف کا سامنا کرنا ہو گا۔‘
بی بی سی نے تبصرے کے لیے گپتا کے وکیل سے رابطہ کیا ہے۔
پنّوں نے بی بی سی کو اپنے بیان میں کہا: ’نکھل گپتا کے اعترافِ جرم نے عدالتی طور پر اس بات کی تصدیق کر دی ہے کہ انڈیا کی مودی حکومت نے امریکی سرزمین پر باقاعدہ منصوبہ بندی کے تحت کرائے کے قاتلوں کے ذریعے قتل کی سازش تیار کی تھی۔‘
End of سب سے زیادہ پڑھی جانے والی
انڈیا نے پنّوں کو دہشت گرد قرار دیا ہے، تاہم اس کی تردید کرتے ہوئے پنّوں کہتے ہیں کہ وہ تو صرف ایک کارکن ہیں۔
سکھ انڈیا میں ایک مذہبی اقلیت ہیں جو ملک کی آبادی کا تقریباً دو فیصد ہیں۔ کچھ گروہ طویل عرصے سے سکھوں کے لیے ایک علیحدہ وطن کا مطالبہ کرتے رہے ہیں۔
یہ تحریک اس وقت انڈیا میں نمایاں نہیں، تمام سیاسی جماعتیں اس کی مخالفت کرتی ہیں۔ یہاں تک کہ پنجاب کی سیاسی جماعتیں بھی، جہاں سکھوں کی اکثریت ہے۔ تاہم سکھ برادری کے بیرون ملک مقیم حامی خالصتان کے لیے آواز بلند کرتے رہتے ہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
استغاثہ کا الزام ہے کہ گرپتونت سنگھ پنّوں کو قتل کرنے کے لیے مئی 2023 میں انڈین حکومت کے ایک ملازم نے گپتا کو ذمہ داری سونپی۔ ممکنہ قتل پر بات چیت کے لیے دونوں نے دہلی میں ملاقات کی۔
فرم جرم کے مطابق وکاش یادو نامی یہ افسر انڈین حکومت کے کابینہ سیکریٹیریٹ میں کام کرتا تھا۔ انڈیا کی خفیہ ایجنسی ’را‘ کا دفتر بھی وہیں پر ہے۔
ان الزامات کے سلسلے میں یادو کو گرفتار نہیں کیا گیا۔
فرد جرم میں کہا گیا ہے کہ یادو کے حکم پر گپتا نے ایک شخص سے رابطہ کیا تاکہ نیو یارک میں قتل کے لیے کسی کو اجرت دی جا سکے۔
یہ شخص اصل میں امریکی حکومت کا مخبر تھا۔ اس نے گپتا کو ایک دوسرے شخص سے ملوایا جو خود کو قاتل ظاہر کر رہا تھا لیکن حقیقت میں وہ امریکہ کے ادارہ برائے انسدادِ منشیات کا خفیہ افسر تھا۔
استغاثہ کا الزام ہے کہ یادو نے گپتا کو قتل کے ہدف کے بارے میں معلومات دیں، جن میں نیو یارک میں ان کے گھر کا پتہ اور فون نمبر شامل تھے۔ پھر گپتا نے یہ معلومات ’اُجرتی قاتل‘ (خفیہ افسر) کو دیں۔
یہ ہدف ہردیپ سنگھ نجر کے ساتھی تھے۔ ہردیپ سکھ علیحدگی پسند تحریک میں سرگرم تھے اور جون میں کینیڈا میں ایک نقاب پوش حملہ آور کے ہاتھوں قتل کر دیے گئے تھے۔
استغاثہ کے مطابق نجر کے قتل کے کچھ ہی عرصہ بعد مبینہ طور پر گپتا نے ’اُجرتی قاتل‘ کو بتایا کہ ’ہمارے پاس بہت سے اہداف‘ ہیں اور نجر ’بھی ایک ہدف‘ تھے۔
اس کے بعد کینیڈا نے انڈیا پر الزام لگایا کہ وہ نجر کے قتل کے ساتھ ساتھ پنّوں کے قتل کی سازش میں بھی ملوث ہے۔ انڈیا نے دونوں معاملات میں کسی بھی قسم کے تعلق کی تردید کی تھی۔
پیشے کے اعتبار سے وکیل گرو پتونت سنگھ کا خاندان پہلے انڈیا کے گاؤں ناتھوچک میں رہتا تھا جو بعد میں انڈین پنجاب میں امرتسر کے قریب واقع ایک گاؤں خان کوٹ چلے گئے۔
پنو کے والد مہندر سنگھ پنجاب مارکیٹنگ بورڈ کے سیکرٹری تھے۔
1990 کی دہائی میں، انھوں نے پنجاب یونیورسٹی، چندی گڑھ سے قانون کی تعلیم حاصل کی۔ کالج کے زمانے سے ہی وہ ایک طالب علم کارکن بن گئے اور طلبہ سیاست میں سرگرم ہو گئے۔
نوے کی دہائی میں پنوں کے خلاف امرتسر، لدھیانہ، پٹیالہ اور چندی گڑھ کے شہروں میں واقع تھانوں میں قتل کا مقدمہ درج کیا گیا تھا۔
ذرائع کے مطابق گرو پتونت کے خلاف کئی مقدمات درج ہیں۔ پنو کا کہنا ہے کہ پولیس نے ان کے خلاف جھوٹے مقدمات درج کرائے ہیں۔
اس کے بعد پنوں 1991-92 میں امریکہ چلے گئے جہاں انھوں نے کنیٹیکٹ یونیورسٹی میں داخلہ لیا اور فنانس میں ایم بی اے اور نیویارک یونیورسٹی سے قانون میں ماسٹرز کیا۔
امریکہ میں اعلیٰ تعلیم مکمل کرنے کے بعد، پنو نے 2014 تک نیویارک میں وال سٹریٹ میں سسٹم اینالسٹ کے طور پر کام کیا۔
انھوں نے 2007 میں سکھس فار جسٹس نامی تنظیم کی بنیاد رکھی۔ پنو اکثر عوامی طور پر ایک علیحدہ خالصتان کے قیام کی اپیل کرتے ہیں۔

[176]
پاکستان کے طاقتور ترین انٹیلی جنس ادارے انٹر سروسز انٹیلی جنس یعنی آئی ایس آئی کے سربراہ کی تعیناتی کس کا اختیار ہے اور کس کا حق؟ یہ بات آج بھی بحث طلب ہے۔ قاعدے کے مطابق وزیراعظم اس کو مقرر کرتے ہیں لیکن زمینی حقائق کچھ مختلف کہانی سناتے ہیں۔
آئی ایس آئی کا سربراہ ویسے ہی وزیراعظم کو جواب دہ ہے جیسے بعض دیگر سرکاری اداروں کے سربراہ۔ فرق صرف اتنا ہے کہ بعض معاملات اور بعض مخصوص حالات میں آئی ایس آئی کا سربراہ اپنے باس یعنی وزیراعظم سے زیادہ اختیارات استعمال کر سکتا ہے۔
اس کے باوجود ایک طویل عرصہ فوجی اور سویلین عہدوں پر کام کرنے والے لیفٹیننٹ جنرل ریٹائرڈ طلعت مسعود سمجھتے ہیں کہ آئی ایس آئی کے سربراہ کی تعیناتی وزیراعظم ہی کا استحقاق ہے۔
’وزیراعظم ہی آئی ایس آئی کے سربراہ کو تعینات کرنے کا حق رکھتے ہیں کیونکہ ادارے کے طور پر آئی ایس آئی وزیراعظم ہی کے ماتحت ہے۔ البتہ یہ ضرور ہے کہ اس تقرری میں فوجی سربراہ کی رائے بھی شامل ہوتی ہے۔‘
یہ معاملہ اتنا سادہ بھی نہیں ہے۔
فوج کے جس افسر کو آئی ایس آئی میں تعینات کیا جاتا ہے، وہ کسی بھی دوسرے فوجی کی طرح بّری فوج کے سربراہ کی زیرِ کمان ہوتا ہے۔ اس لیے کسی بھی دوسرے سویلین ادارے کی طرح، آئی ایس آئی میں تعیناتی سے قبل فوجی سربراہ کی مرضی ضروری ہوتی ہے۔
لیفٹیننٹ جنرل طلعت مسعود فوجی سربراہ کی رائے کو ایک اور وجہ سے بھی اہم سمجھتے ہیں۔ اور وہ یہ کہ آئی ایس آئی کے سربراہ جن تین نائبین کے ذریعے ادارے چلاتے ہیں وہ سب فوجی جنرلز ہوتے ہیں اور بّری فوج کے سربراہ ان کا براہِ راست تقرر کرنے کے مجاز ہوتے ہیں۔
’آئی ایس آئی اپنے کمانڈ سٹرکچر کی حد تک فوجی ادارے کی طرح ہوتا ہے۔ اس میں بہت سے سویلین افراد بھی ہوتے ہیں لیکن کلیدی عہدوں پر فوجی افسران ہی تعینات کیے جاتے ہیں۔‘
End of سب سے زیادہ پڑھی جانے والی
یہ تو ہوا اصول کا معاملہ۔ اصل میں کیا ہوتا ہے؟
بعض مبصرین سمجھتے ہیں کہ پاکستانی سول حکومت کے دور میں بھی کم ہی ایسا ہوا ہے کہ آئی ایس آئی کے سربراہ کی تعیناتی میں وزیر اعظم نے من مانی کی ہو۔ یعنی بّری فوج کے سربراہ کی مرضی کے خلاف کسی فوجی افسر کو آئی ایس آئی کا سربراہ تعینات کر دیا ہو۔ دفاعی امور کے تجزیہ کار زاہد حسین ایسے تین واقعات کا ذکر کرتے ہیں۔
’نواز شریف نے پہلے دورِ حکومت میں لیفٹیننٹ جنرل جاوید ناصر اور دوسرے دور میں لیفٹینٹ جنرل ضیا الدین بٹ اس وقت کے فوجی سربراہان کی مرضی کے خلاف تعینات کیے تھے۔ اسی طرح بےنظیر بھٹو نے بھی اپنے پہلے دورِ حکومت میں جنرل (ریٹائرڈ) کلو کو آئی ایس آئی کا سربراہ لگایا تھا۔ کسی ریٹائرڈ جنرل کو آئی ایس آئی کا سربراہ بنانے کا یہ پہلا واقعہ تھا جس کا ظاہر ہے فوج میں مثبت رد عمل نہیں ہوا تھا۔‘
آئی ایس آئی کی تعیناتی بھی اب پاکستان میں بعض دیگر حساس دفاعی معاملات کا حصہ بن چکی ہے جن پر فوجی اور سول قیادت میں اتفاق رائے ضروری قرار دیا جاتا ہے۔ اس لیے اس تعیناتی کو غیر متنازع بنانے کے لیے یہ طریقہ رائج کیا گیا ہے کہ بّری فوج کے سربراہ چند افسران کی فہرست وزیراعظم کو ان کی خواہش پر ارسال کرتے ہیں۔ وزیراعظم گو کہ پابند نہیں ہوتا کہ انھی میں سے کسی ایک افسر کو آئی ایس آئی کے سربراہ کے طور پر چنے، لیکن عمومی طور پر ہوتا یہی ہے کہ قرعۂ فال اسی فہرست میں شامل کسی افسر کے نام نکلتا ہے۔
ان معاملات سے باخبر دفاعی تجزیہ کار لیفٹیننٹ جنرل غلام مصطفیٰ کہتے ہیں کہ آئی ایس آئی سربراہ کسی ایک فریق نہیں بلکہ ریاست کے ادارے کا رکن ہوتا ہے، اس پر سیاست سے پرہیز ہی بہتر ہے۔
’ہم نے پتہ نہیں کیوں یہ سمجھنا شروع کر دیا ہے فلاں میرا بندہ ہے اور فلاں اس کا بندہ ہے۔ اس کو پولیس میں لگا دو، اسے آئی ایس آئی میں۔ اگر ہمیں اپنے قومی اداروں کی تعمیر کرنی ہے تو ہمیں اس سوچ کو بدلنا ہو گا۔‘

[177]
اپنے نئے ہائی سکول میں ’اونگسا‘ کی زندگی کا آغاز گھبراہٹ اور اکیلے پن کے احساس سے ہوا، لیکن جب اُن کی ملاقات سکول کی مقبول لڑکیوں میں سے ایک ’سن‘ سے ہوئی، تو تنہائی کا شکار اونگسا کو پہلی ہی نظر میں محبت ہو گئی۔
’سن‘ کے لیے اپنی محبت کے اِن جذبات کے اظہار سے خوفزدہ ’اونگسا‘ نے انسٹا گرام پر ’ارتھ‘ کے فرضی نام سے سن کو دوستی کا پیغام بھیجا۔ انسٹاگرام پر ’سن‘ کو یہ پیغام موصول ہونے کے بعد ایسا لگا کہ اُن کا خفیہ مداح (ارتھ) کوئی لڑکا ہے۔
اونگسا پھر حقیقی زندگی میں بھی سن کی دوست بن جاتی ہیں اور فرضی نام (ارتھ) سے بھی آن لائن اُن سے بات چیت جاری رکھتی ہیں۔
گہرے ہوتے تعلق کو دوسروں سے چھپانے کے جذباتی دباؤ کا مطلب ہے جوڑے میں جلد ہی علیحدگی ہو جائے گی، لیکن ایسا نہیں ہوتا۔
اونگسا روتے ہوئے کہتی ہیں کہ ’مجھے ڈر تھا کہ لوگ آپ پر تنقید کریں گے کہ میرے جیسی لڑکی کے ساتھ آپ نے تعلق قائم کیا۔‘
لیکن ایک خوشگوار ملاپ کے دوران، سن مسکراتے ہوئے جواب دیتی ہیں کہ ’مجھے لوگوں کی نہیں، صرف آپ کی پروا ہے۔‘
تھائی لینڈ کی ٹی وی ڈرامہ سیریز ’بیڈ بڈی‘ میں ہم جنس پرست خواتین کو ہم جنس پرست مردوں کے کرداروں کے ساتھ شامل کرنا ایک تجربے کے طور پر شروع ہوا تھا، لیکن اب یہ تجربہ ٹی وی ڈراموں کی ایک بالکل ہی نئی صنف میں ڈھل گیا ہے، جو دنیا بھر میں مقبول ہو رہی ہے۔
’گرلز لوو‘ (یعنی لڑکیوں کی محبت) کے نام سے معروف ہونے والی ڈراموں کی یہ صنف اس وقت دنیا بھر کو ایشیا کی کامیاب ترین ثقافتی برآمدات میں سے ایک ہے اور اس کی مالیت کا تخمینہ کروڑوں ڈالرز لگایا جا رہا ہے۔
،تصویر کا ذریعہWasawat Lukharang / BBC News Thai
انٹرٹینمنٹ کی دنیا میں یہ تحریک ایل جی بی ٹی کی نمائندگی کو نئی شکل دے رہی ہے اور عالمی سطح پر فین کلچر کو پھر سے متعین کر رہی ہے۔ ’گرلز لوو‘ نے تھائی لینڈ کو اس تحریک کے مرکز میں لا کھڑا کیا ہے۔
تھائی پروڈکشن کمپنی ’جی ایم ایم ٹی وی‘ کے نوپھارناچ چائیہ ومہون نے بی بی سی کو بتایا کہ ’ابتدا میں ہم اس بارے میں زیادہ پُراعتماد نہیں تھے، مگر پھر ایک ہدایتکار کے طور پر، میں نے لڑکوں کی محبت والی کہانی میں لڑکیوں کا ایک جوڑا تجربے کے طور پر شامل کیا۔‘
اور تب، آن لائن مداحوں میں اس جوڑے کی مقبولیت فیصلہ کن موڑ بن گئی۔
نوپھارناچ چائیہ ومہون کہتے ہیں کہ ’ہم نے دیکھا کہ ایک رجحان اُبھر رہا ہے، لوگ بامعنی انداز میں لڑکیوں کے بارے میں بات کر رہے تھے، اور ایسی ڈرامہ سیریز کا مطالبہ کرنے لگے جس میں مرکزی کردار ہی خواتین ہوں۔‘
اور صارفین کے اس مطالبے پر ’جی ایم ایم ٹی وی‘ نے نے اپنی پہلی مکمل ’گرلز لوو‘ سیریز تیار کی۔
،تصویر کا ذریعہNapasin Samkaewcham / BBC News Thai
’23.5 ڈگریز ڈیٹ، دی ورلڈ از ٹِلٹڈ‘ نامی اس سیریز کا مرکزی خیال اِسی نام سے لکھے گئے ایک ناول سے لیا گیا ہے جس میں پانسا مِلک اور پیٹرانائیٹ لوو نے بالترتیب اونگسا اور سن کے کردار ادا کیے ہیں۔
لیکن سنہ 2024 میں جب یہ سیریز نشر ہوئی، اس سے پہلے ہی ایک بڑا ٹی وی نیٹ ورک چینل تھری یہ رجحان بھانپتے ہوئے ’گیپ دی سیریز: پنک تھیوری‘ نشر کر رہا تھا۔ سات کروڑ کی آبادی والے ملک تھائی لینڈ میں مقبول ہونے والی ’گرلز لوو‘ کی یہ پہلی سیریز تھی، اور یوٹیوب پر اسے 30 کروڑ افراد نے دیکھا۔
ذرائع ابلاغ کا تجزیہ کرنے والے ادارے ’راکٹ میڈیا لیب‘ کے مطابق، سال ختم ہونے سے پہلے پہلے لڑکیوں کی محبت پر مبنی 21 سیریز تیار کی جا چکی تھیں جن میں خواتین کے 51 جوڑوں نے کام کیا تھا۔
اس کے بعد چین، تائیوان، فلپائن، جاپان، سنگاپور، کمبوڈیا، یہاں تک کہ امریکہ میں بھی گرلز لوو سیریز کی اداکاراؤں کو مداحوں سے ملوانے کے لیے کئی تقریبات منعقد کی گئیں، جن میں رقم ادا کر کے شامل ہوا جا سکتا تھا۔
ماضی میں عالمی سطح پر خواتین میں محبت کی کہانیاں جس طرح پیش کی جاتی تھیں، تھائی لینڈ کی سیریز میں پیش کی گئی کہانیاں اُن سے مختلف ہیں، اور اُن کی مقبولیت کی ایک وجہ یہ بھی ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
برطانیہ کے کنگز کالج لندن میں سکرین انڈسٹریز کی اسسٹنٹ پروفیسر ڈاکٹر ایوا چیوک ین لی بتاتی ہیں کہ عالمی سطح پر جو کہانیاں پیش کی جاتی تھیں ان میں ہم جنس پرست خواتین، ہم جنس پرست مردوں یا دونوں جنسوں سے رجحان رکھنے والے کردار کسی نہ کسی المناک انجام سے دوچار ہوتے تھے، یا اچانک ہی کہانی سے غائب کر دیے جاتے تھے۔
ان کا کہنا ہے کہ ’جائزہ لیں تو دنیا بھر میں ٹیلی وژن پر خاتون کی خاتون سے محبت کی کہانیاں خاصی محدود ہیں، یہاں تک کہ ہالی وڈ میں بھی۔ اور ہم سکرین پر اکثر دیکھتے ہیں کہ ہم جنس پرست خواتین کے کردار یا تو مار دیے گئے، یا کسی ناخوشگوار اور المناک انجام سے دوچار ہوئے۔ یہ وہ ہے جسے ہم ڈیڈ لیزبیئن سنڈروم کہتے ہیں جس کے تحت سکرین پر ایل جی بی ٹی کرداروں کی زندگی المناک دکھائی جاتی ہے۔‘
لیکن تھائی لینڈ میں گرلز لوو کی کہانیاں اس بیانیے کو بدل کر رکھ دیتی ہیں۔
ڈاکٹر لی کہتی ہیں کہ ’تھائی لینڈ میں گرلز لوو کی کہانیوں کو جو چیز منفرد بناتی ہے وہ یہ ہے عموماً کرداروں کی زندگی زیادہ بھرپور انداز میں پیش کی جاتی ہے۔ جوڑے مشکلات کا سامنا تو کرتے ہیں لیکن زیادہ تر کہانیوں میں اُن کا رشتہ عموماً زیادہ اطمینان بخش اور خوشگوار ہوتا ہے اور کہانی کا انجام بھی اچھا ہوتا ہے۔‘
ڈاکٹر لی نے مزید بتایا کہ ’تھائی گرلز لوو سیریز کے مرکزی کردار عموماً خاصے نسوانی ہوتے ہیں، اگرچہ کچھ کی شخصیت مضبوط بھی ہوتی ہے۔ حقیقی زندگی میں ہم جنس پرست خواتین مختلف اجسام اور مختلف اقسام کی ہوتی ہیں، اس لیے مجھے لگتا ہے کہ نمائندگی میں تنوع کے حوالے سے کچھ خدشات اب بھی موجود ہیں۔‘
،تصویر کا ذریعہWasawat Lukharang / BBC  News Thai
برازیل سے تعلق رکھنے والی لوئیزا زی ان ڈراموں کی مداح ہیں۔ وہ بی بی سی نیو کو بتاتی ہیں کہ تھائی گرلز لوو پر مبنی ڈرامے دیکھتے ہوئے پہلی بار انھیں احساس ہوا کہ ’خواتین کے درمیان محبت کو ضمنی ہی نہیں، مرکزی کہانی بھی بنایا جا سکتا ہے۔ جس طرح ان کا تعلق قائم ہوا، جس طرح ان کے رشتے کی گہرائی، مشکلات اور جذبات دکھائے گئے، وہ سب بہت خوبصورت تھا۔‘
لوئیزا کہتی ہیں کہ کہانی کا خوشگوار انجام انھیں ’قبولیت‘ کا احساس دلاتا ہے۔ اُن کے مطابق: ’تھائی گرلز لوو کے ڈراموں کا انجام ہمیشہ ہی خوشگوار ہوتا ہے۔ ہم اس بات پر خوش ہیں کہ ایسا ہوتا ہے، کیونکہ ہمیں اس بات پر پریشان ہونے کی ضرورت نہیں ہوتی کہ ان کرداروں کو ختم کر دیا جائے گا یا ان کا انجام خوشگوار نہیں ہو گا۔ ہمیں معلوم ہوتا ہے کہ آخر میں ان کا ملن ہو جائے گا اور یہ بہت تسلی بخش ہے۔‘
بین الاقوامی سطح تک رسائی نے گرلز لوو ڈراموں کے رجحان کو مزید تقویت دی ہے۔ ایسی بہت سی سیریز یوٹیوب پر بھی دستیاب ہیں، اکثر پر تو کئی زبانوں کے سب ٹائٹلز بھی موجود ہیں۔
اور یوں ان ممالک میں موجود مداحوں کے لیے رکاوٹیں ختم ہو جاتی ہیں جہاں ہم جنس پرستی سے متعلق مواد پر پابندی لگائی جاتی ہے، جیسا کہ چین اور انڈونیشیا۔
حالیہ برسوں میں، چین نے دسیوں ہزاروں ایسی ویب سائٹس اور سوشل میڈیا اکاؤنٹس بند کیے ہیں جن میں فحش، غیر قانونی یا چین مخالف قرار دیا گیا مواد شامل تھا۔
نتیجتاً ناظرین گرلز لوو کا غیر ملکی مواد زیادہ دیکھنے لگے۔
برطانیہ میں موجود ہدایتکار ریچل ڈیکس نے بی بی سی کو بتایا کہ ’ہم جنس پرستی پر مبنی میری ایک فلم کسی بھی دوسرے ملک کے مقابلے پر سعودی عرب میں زیادہ دیکھی گئی۔ وہ ملک جہاں ہم جنس پرستی کے خلاف سخت قوانین ہیں، وہاں کی کچھ خواتین کے لیے یہی ایک تائید ہے کہ ان کا جنسی رجحان ایک حقیقت ہے اور مثبت انداز میں دیکھا جا سکتا ہے۔ یہ فلمیں لوگوں کی مدد کرتی ہیں۔‘
کچھ مداحوں کا ماننا ہے کہ ایسے ڈراموں کا دکھایا جانا خاموشی سے تھائی معاشرے کے رویے بدل رہا ہے۔
رانوکا سونگ موآنگ گرلز لوو کا فین پیچ چلاتی ہیں۔ ان کا کہنا ہے کہ ایسے ڈراموں کی صنف پر ان کی والدہ کا ردعمل عمومی سا تھا، انھوں نے کہا تھا کہ ’مجھے سیریز دی سیکرٹ آف اَس پسند ہے، وہ ڈاکٹر (سیریز کی مرکزی کردار) خوب صورت ہے۔‘
لیکن تھائی لینڈ پہلے ہی ایشیا کے ان آزاد خیال ممالک میں شامل ہے جہاں ایک ہی جنس کے تعلقات روز مرہ کی معاشرتی زندگی میں قبول کیے جاتے ہیں۔ مثال کے طور پر تائیوان اور نیپال کی طرح یہاں بھی مساوی شادی کا قانون موجود ہے۔
فلپائن میں ایل جی بی ٹی جوڑوں کے کھلے عام ساتھ رہنے کی قبولیت بڑھتی جا رہی ہے۔ لیکن رومن کیتھولک چرچ، جو فلپائنی معاشرے میں اہم کردار ادا کرتا ہے، ہم جنس شادی کا سخت مخالف ہے۔
ملائیشیا، انڈونیشیا اور برونائی جیسے دیگر ممالک جہاں ہم جنس تعلقات کے لیے قبولیت کم ہے، وہاں بھی نمایاں رکاوٹیں ہیں۔ مثال کے طور پر برونائی میں مرد سے مرد کے جنسی تعلقات کی سزا موت ہے۔ اگرچہ یہ ملک اب کسی بھی جرم پر لوگوں کو پھانسی نہیں دیتا۔
گرلز لوو ڈراموں کی کچھ کہانیاں تعصب سے براہ راست ٹکراتی ہیں۔ پوائزنس لوو نامی ڈرامے کی مرکزی کرار پیٹ اپنی محبوبہ پریم کے والدین سے التجا کرتی ہیں کہ انھیں تعلق قائم رکھنے کی اجازت دیں، لیکن پریم کے والد انھیں یہ تعلق ختم کرنے کا حکم دیتے ہیں۔
پریم کے والدین کو ’امی اور ابو‘ پکارتے ہوئے پیٹ کہتی ہیں کہ ’ہماری محبت سچی اور پاک ہے۔‘
پریم کے والد جواب میں کہتے ہیں: ’مجھے باپ کہنے کی جرات نہ کرنا، مجھے نفرت محسوس ہو رہی ہے۔‘
تاہم، اونگسا اور سن کی محبت زیادہ پائیدار رہتی ہے اور مداحوں کو ایک خوشگوار انجام واضح دکھائی دیتا ہے۔
جب سن پوچھتی ہیں کہ اگر انھیں ایک سال تک ایک دوسرے سے دور رہنا پڑا تو وہ جدائی کے دن کیسے کاٹیں گی، اونگسا جواب دیتی ہیں: ’چاہے ہم کتنے ہی نوری سال کی دوری پر کیوں نہ چلے جائیں، ہمیں کچھ نہیں ہو گا۔ آخر میں ہمارے ستارے پھر سے ہمیں ملا دیں گے۔ کیوں کہ زمین کا مقدر ہی یہ ہے کہ وہ سورج کے ساتھ رہے۔‘

[178]
پاکستان کرکٹ بورڈ نے آسٹریلیا کے خلاف آئندہ ماہ متحدہ عرب امارات میں ہونے والی ہوم سیریز کے لیے ون ڈے اور ٹی ٹوئنٹی ٹیموں کا اعلان کر دیا ہے اور تجربہ کار بلے باز یونس خان کو ٹیم میں شامل نہیں کیا گیا ہے۔
کرکٹ بورڈ پاکستان کی ٹیسٹ ٹیم کا اعلان دوسرے ون ڈے کے اختتام پر کرے گا۔
پاکستان اور آسٹریلیا کے درمیان ٹی ٹوئنٹی انٹرنیشنل پانچ اکتوبر کو کھیلا جائے گا۔ تین ون ڈے انٹرنیشنل میچز سات، دس اور 12 اکتوبر کو شارجہ، دبئی اور ابوظہبی میں کھیلے جائیں گے۔
پہلا ٹیسٹ میچ 22 سے 26 اکتوبر تک دبئی اور دوسرا ٹیسٹ میچ 30 اکتوبر سے تین نومبر تک ابوظہبی میں کھیلا جائے گا۔
یونس خان کے بارے میں معلوم ہوا ہے کہ کپتان مصباح الحق انھیں ٹیم میں برقرار رکھنے کے حق میں تھے تاہم سلیکٹرز اور کوچ کی رائے مختلف تھی اور اسی وجہ سے ٹیم کے اعلان میں ایک دن کی تاخیر ہوئی۔
یونس خان کو اس سال سینٹرل کنٹریکٹ میں بی کیٹگری دی گئی تھی تاہم سابق چیئرمین نجم سیٹھی کی مداخلت پر اے کیٹگری دیے جانے کے نتیجے میں انھیں سری لنکا کے دورے میں ون ڈے ٹیم میں شامل کیا گیا تھا لیکن پہلے میچ کے بعد انھیں اپنے بھتیجے کے انتقال کے سبب وطن واپس آنا پڑا تھا۔
یونس خان 254 ایک روزہ بین الاقوامی میچوں میں 31.75 کی اوسط سے 7,017 رنز بنا چکے ہیں تاہم نومبر سنہ 2008 میں ویسٹ انڈیز کے خلاف سنچری کے بعد سے تاحال 72 ایک روزہ میچوں میں وہ کوئی سنچری بنانے میں ناکام رہے ہیں۔
پاکستان کرکٹ بورڈ کے لیے سب سے پریشان کن بات سعید اجمل کے متبادل آف سپنر کی تلاش تھی۔
ڈومیسٹک کرکٹ میں درست بولنگ ایکشن کا ایک بھی موزوں آف سپنر نہ ہونے کے پیش نظر سلیکٹرز کو لیفٹ آرم سپنر رضا حسن کو ٹیم میں شامل کرنا پڑا ہے۔ وہ کافی عرصے سے فٹنس مسائل سے دوچار ہونے کے سبب ٹیم سے باہر تھے۔
عمر امین دونوں ٹیموں میں شامل کیے گئے ہیں، جب کہ وکٹ کیپر سرفراز احمد اور اسد شفیق کی ون ڈے ٹیم میں واپسی ہوئی ہے۔
اسد شفیق نے تقریباً ایک سال بعد ون ڈے سکواڈ میں جگہ بنائی ہے۔ وہ آخری بار جنوبی افریقہ کے خلاف سنچورین میں ون ڈے کھیلے تھے۔
اویس ضیا کو کراچی میں جاری ٹی ٹوئنٹی ٹورنامنٹ میں فاٹا کے خلاف سنچری کے سبب ٹی ٹوئنٹی ٹیم میں واپس آنے کا ایک اور موقع ملا ہے۔
اویس ضیا فروری سنہ 2012 میں انگلینڈ کے خلاف تین ٹی ٹوئنٹی انٹرنیشنل کھیلے تھے لیکن تین اننگز میں صرف 47 رنز کی مایوس کن کارکردگی کے بعد ان کا بین الاقوامی کریئر معطل ہوگیا تھا۔
پاکستان کی ون ڈے ٹیم میں یہ کھلاڑی شامل ہیں: مصباح الحق (کپتان)، احمد شہزاد، محمد حفیظ، اسد شفیق، عمراکمل، عمرامین، صہیب مقصود، شاہد آفریدی، فواد عالم، سرفراز احمد، رضا حسن، وہاب ریاض، جنید خان، محمد عرفان اور انور علی۔
ٹی ٹوئنٹی ٹیم ان کھلاڑیوں پر مشتمل ہے: شاہد آفریدی (کپتان)، احمد شہزاد، محمد حفیظ، صہیب مقصود، عمر اکمل، اویس ضیا، عمر امین، رضاحسن، سعد نسیم، بلاول بھٹی، انور علی، محمد عرفان، وہاب ریاض اور سہیل تنویر۔

[179]
چار فروری کو رحمان بابا ایکسپریس کراچی سے پشاور کے لیے روانہ ہوئی تو ایک گھنٹے کی مسافت طے کرنے کے بعد ضلع ٹھٹہ کی حدود میں دھابیجی ریلوے سٹیشن پر ٹرین کا انجن خراب ہو گیا۔
اس دوران لوگوں کی بڑی تعداد پلیٹ فارم پر جمع ہو گئی، جن میں مذہبی طلبہ تنظیم اسلامی جمعیت طلبہ کے رہنما اور کارکنان بھی شامل تھے، جو سالانہ کنونشن میں شرکت کے لیے نوشہرہ جا رہے تھے۔
پلیٹ فارم  پر اچانک شور شرابہ ہوا کہ ایک خاتون کی طبیعت اچانک خراب ہو گئی ہے اور انھیں فوری طبی امداد کی ضرورت ہے۔
ٹرین کے ٹکٹ چیکر علی اصغر خان اور دیگر سٹاف فوری طور پر کوئی ڈاکٹر تلاش کرنے کی کوشش کر رہے تھے۔ اس وقت اسلامی جمعیت طلبہ کراچی کے ناظم عبدالرحمان نے اپنے ساتھی ڈاکٹر اُسامہ امین احمد کو پیغام بھیجا کہ خاتون کو مدد کی ضرورت ہے۔
ڈاکٹر اُسامہ امین احمد نے حال ہی میں ایم بی بی ایس مکمل کر کے ہاؤس جاب شروع کی تھی۔ ان کے ہمراہ نرسنگ سٹاف کی تربیت حاصل کرنے والے عبدالحلیم بھی تھے۔
ڈاکٹر اسامہ امین احمد کہتے ہیں کہ جب میں نے سنا کہ کسی کو مدد کی ضرورت ہے تو میں فوراً اپنی بوگی سے باہر نکلا اور بوگی نمبر آٹھ کی طرف چل پڑا جہاں پر وہ خاتون موجود تھیں۔
’جب میں عبدالحلیم کے ہمراہ موقع پر پہنچا تو پتا چلا کہ خاتون کو زچگی کا درد اٹھا ہے اور ان کو ڈیلیوری میں مدد کی ضرورت ہے۔‘
’میں نے اور عبدالحلیم نے دوران تعلیم اور ہاؤس جاب کے دوران اپنے اساتذہ کی نگرانی میں ڈیلیوری کا پراسس کئی مرتبہ مکمل کیا تھا۔ اس کا امتحان بھی پاس کیا تھا مگر یہ پہلا موقع تھا کہ ہمیں اپنے طور پر انتہائی نامناسب حالات میں ڈیلیوری کا عمل مکمل کروانا تھا۔‘
End of سب سے زیادہ پڑھی جانے والی
اُن کے بقول ’یہ مشکل ضرور تھا مگر ہمارے پاس اس کے علاوہ کوئی آپشن نہیں تھا کہ دو زندگیوں کو بچانے کے لیے جو کر سکتے تھے وہ تو کرنا ہی تھا۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
ڈاکٹر اسامہ امین احمد کہتے ہیں کہ ’جب میں اورعبدالحلیم  بوگی نمبر آٹھ کے پاس پہنچے تو اس وقت ٹرین سٹاف علی اصغر خان اور دیگر بھی وہاں پر موجود تھے اور خاتون کے خاوند بھی بوگی کے باہر دروازے کے پاس گم صم کھڑے تھا۔ میں نے ان کے پاس جا کر تسلی دی اور بتایا کہ میں جونیئر ڈاکٹر ہوں مگر میں مدد کر سکتا ہوں تو انھوں نے سر ہلا کر مجھے اجازت دے دی۔‘
’جب میں بوگی کے اندر پہنچا تو خاتون کو برتھ  پر لٹایا گیا تھا اور ان کے اردگرد پردہ کیا ہوا تھا۔ وہاں پر ایک اور خاتون مسافر بھی مدد کی کوشش کررہی تھیں جبکہ خاتون انتہائی تکلیف کا شکار تھیں۔ خاتون کی تکلیف کو کم کرنے کے لیے ہمارے پاس کوئی بھی درد کش ادویات وغیرہ نہیں تھیں۔‘
ڈاکٹر اُسامہ کہتے ہیں کہ یہ میرا پہلا کیس تھا جسے میں خود ہینڈل کر رہا تھا مگر ’میرے پاس کوئی میڈیکل کٹ، ہسپتال، شیٹ کچھ بھی نہیں تھا اور دوسرا یہ کہ خاتون انتہائی تکلیف میں مبتلا ہونے کے باوجود اپنے بچے کے لیے فکر مند تھیں۔ میں نے اس موقع پر مدد فراہم کرنے والی خاتون کو کچھ ہدایات دیں اور پھر اس کے بعد میں نے اور عبدالحلیم نے خاتون کو زچگی کے دوران سانس لینے میں مدد فراہم کی۔‘
ان کا کہنا تھا کہ خاتون کو جھٹکے لگنا شروع ہو چکے تھے جس کا مطلب یہ تھا کہ اب کسی بھی وقت ڈیلیوری ہو سکتی ہے۔
ڈاکٹر اسامہ امین احمد کا کہنا تھا کہ اب جب ڈیلیوری شروع ہوئی تو پردے کے اندر مدد کرنے والی خاتون تھیں۔ اس خاتون کو ہم بتا رہے تھے کہ  کیسے ڈیلیوری میں خاتون کی مدد کرنی  ہے اور کیا کرنا ہے۔ یہ ایک انتہائی نازک موقع  تھا۔ ہمیں ڈر تھا کہ اگر ڈیلیوری نارمل نہ ہوئی تو حالات سے کیسے نمٹیں گے۔
’ڈیلیوری نارمل نہ ہونے کا مطلب یہ ہے کہ بچے کی ڈیلیوری سر کی جگہ پاؤں سے شروع ہو اور اگر سر سے شروع ہو تو یہ نارمل ڈیلیوری ہوتی ہے۔ خدا کا شکر ہے کہ ڈیلیوری نارمل ہو رہی تھی خاتون بہت تکلیف میں تھی مگر وہ ہماری ہدایات پر عمل کر رہی تھیں جس وجہ سے مراحل آسان ہو رہے تھے۔‘
ڈاکٹر اسامہ امین احمد کا کہنا تھا کہ تھوڑی دیر میں ڈیلیوری مکمل ہو گئی تھی مگر ہمارے پاس  نال کاٹنے یعنی بچے کو ماں کے پیٹ سے الگ کرنے کے لیے کوئی اوزار نہیں تھے۔ اس موقع پر مجھے ایک پرانا اواز دیا گیا مگر وہ کسی بھی صورت میں استعمال نہیں کیا جا سکتا تھا۔ ریسیکو 15 کو پہلی ہی اطلاع کر دی گئی تھی۔
’میں دعا کر رہا تھا کہ ریسکیو والے جلد پہنچ جائیں کیونکہ خاتون کا خون بھی بہہ رہا تھا اور پھر آگلے دو، تین منٹ میں ریسکیو کی ایمبولینس بھی پہنچ گئی۔ ان کے پاس میڈیکل کٹ موجود تھی میں نے وہ کٹ حاصل کی اور نال کو کاٹ دیا۔ ریسکیو والوں ہی کے پاس شیٹ وغیرہ بھی موجود تھی۔ اس شیٹ میں بچے کو لپیٹ دیا گیا۔
ڈاکٹر اسامہ امین احمد کہتے ہیں کہ یہ ایک خوبصورت اور صحت مند بچی تھی۔ جو اپنی پیدائش کے بعد تھوڑی دیر کے لیے روئی تو ہم مطمئن ہو گئے کہ اب فوری مسئلہ نہیں ہے، کیونکہ ایمبولینس بھی پہنچ گئی تھی اور انھیں ہسپتال پہنچانا اب بہت آسان تھا۔ بچی کو نال سے الگ کر کے اسے میں نے عبدالحلیم کے حوالے کیا، لیکن اس نے اچانک رونا بند کر دیا۔
’یہ ایک انتہائی خطرناک بات تھی اس سے اس بچی کو خطرہ ہو سکتا تھا۔ اب جب اس نے رونا بند کیا تو میں نے فوراً عبدالحلیم سے کہا کہ بچی کو رلانا ہے۔ عبدالحلیم نے بچی کو جھٹکے دینا شروع  کیے جبکہ میں نے ممکنہ حد تک بچی کے منھ کو صاف کیا۔ عبدالحلیم جھٹکے دے رہے تھے میں دل میں دعا کر رہا تھا کہ اللہ خیر کرئے اور اتنے ہی دیر میں بچی نے رونا شروع کر دیا۔‘
ڈاکٹر اسامہ امین احمد کہتے ہیں کہ اب صورتحال بہتر ہو چکی تھی۔ ایمبولینس بھی موجود تھی اور ٹرین سٹاف بھی موقع پر موجود تھا۔ انتہائی نامناسب حالات میں ڈیلیوری کا عمل مکمل ہو چکا تھا۔
ماں اور بچی دونوں کو کوئی خطرہ نہیں تھا مگر یہ ڈیلیوری انتہائی نامناسب حالات میں ٹرین کی بوگی میں ہوئی تھی۔ جہان پر مناسب صفائی بھی موجود نہیں تھی۔ جس پر میں نے ریسکیو اور ٹرین سٹاف سے گزارش کی کہ وہ فوری طور پر بچی اور ماں کو قریبی ہسپتال لے جائیں۔
ان کا کہنا تھا کہ یہ میری پروفیشنل لائف کا پہلا ڈیلیوری کیس تھا اور یہ میرے لیے بہت سنسنی خیز لمحات تھے۔
’دل میں خوف ضرور تھا مگر ایک ڈاکٹر ہونے کے ناتے میں اس کو چھوڑ نہیں سکتا تھا کہ میں نے حلف اٹھایا تھا کہ جہاں تک ممکن ہو سکے گا کہ میں انسانیت کی مدد کروں گا۔ میں نے کوشش کی اور کامیاب ہوا اس بات کی بہت زیادہ خوشی ہے۔‘
علی اصغر خان کہتے ہیں کہ میں برسوں سے ٹکٹ چیکر کے فرائض انجام دے رہا ہوں۔ میری زندگی کا یہ پہلا واقعہ ہے کہ ٹرین میں کوئی زچگی ہوئی ہو۔
ان کا کہنا تھا کہ جب ٹرین خراب ہوئی اور خاتون کی طبیعت اچانک خراب ہو گئی تو بہت ہی عجیب سے حالات ہو گئے تھے۔ ٹرین کا سارا سٹاف اپنے پاس موجود میڈیکل کٹ لے کر موقع پر پہنچ گیا تھا۔ ہم نے اعلیٰ احکام کو اطلاع دینے کے علاوہ 15 کو بھی اطلاع دے دی تھی۔
علی اصغر کا کہنا تھا کہ ’مجھے امید تھی کہ ریسکیو والے جلدی پہنچ جائیں گے مگر خاتون کی طبیعت اچانک زیادہ خراب ہونا شروع  ہوگئی تھی۔ یہ تو شکر ہے کہ ٹرین میں ڈاکٹر موجود تھے جنھوں نے فوری طور پر ہماری گزارش کو سنا اور مدد کے لیے تیار ہو گئے۔‘
ان کا کہنا تھا کہ اگر یہ ڈاکٹر مدد کے لیے تیار نہ ہوتے تو پتا نہیں کیا ہو جاتا مگر ان ڈاکٹروں نے بہت ہمت کی تھی۔ جس کا ہمیں بھی بہت احساس ہے۔
بی بی سی نے ٹرین میں بچے کو جنم دینے والی خاتون کے خاندان اور خاوند سے رابطہ قائم کیا ہے۔ یہ میاں بیوی کراچی سے ٹنڈو آدم خان جا رہے تھے۔ یہ روزگار کے سلسلے میں کراچی میں مقیم تھے جبکہ ٹنڈو آدم خان میں ان کا آبائی علاقہ ہے۔
خاتون اور اس کا خاوند نہیں چاہتے کہ ان کی شناخت کو ظاہر کیا جائے۔
انھوں نے بی بی سی کو بتایا ہے کہ ٹرین میں زچگی کے بعد ان کو فوراً ہسپتال پہنچایا گیا جہاں پر مکمل چیک اپ ہوا اور خوش قسمتی سے دونوں زچہ اور بچہ اب خیریت سے ہیں۔

[180]
گذشتہ دنوں بھارت کے زیر انتظام کشمیر میں مجھے اپنے گھر والوں سے بات چیت کے دوران کشمیر کے سیلاب کی تباہ کاریوں کا قدرے اندازہ ہونے لگا تھا۔
لوگ کہتے ہیں کہ اس طرح کی طغیانی انھوں نے کبھی نہیں دیکھی۔
یہ سات ستمبر، اتوار کا واقعہ ہے اور سری نگر کا بہت سا حصہ پانی کی زد میں آ چکا تھا اور شہر کے نواح میں ہمارا پڑوس شاید بخیر و عافیت تھا۔
لیکن رات گئے میرے بھائی نے فون کیا۔ عام طور پر وہ فون پر بھی زیرِ لب ہی بات کیا کرتا تھا اور مجھے اسے باآوازِ بلند بولنے کے لیے کہنا پڑتا تھا لیکن اس دن وہ چیخ رہا تھا۔
جب میں نے اس سے یہ کہا کہ تم گھر والوں کو لے کر پہلی منزل پر چلے جاؤ تو اس نے مجھے تقریباً جھڑك دیا۔
اس نے کہا کہ گھر کے پیچھے دھان کے کھیت سے پانی تیزی سے آ رہا ہے۔
وہاں سے بہت دور دہلی میں اس لفظ کو سن کر میں کانپ گیا کہ پانی تیزی سے آ رہا ہے۔
دھان کے ان کھیتوں کے پیچھے بپھرا ہوا جہلم دریا سانپ کی طرح مچل رہا تھا اور مجھے وہ آہستہ آہستہ وہ اپنی ہی حدیں توڑتا نظر آ رہا تھا۔
End of سب سے زیادہ پڑھی جانے والی
گھنٹے بھر میں ہی بھائی نے پھر فون کیا۔
ہماری بات چیت بہت بے ربط رہی: ’ہم گھر چھوڑ کر جا رہے ہیں۔ پڑوس کے تمام لوگ اونچی جگہ جا رہے ہیں. ہم مین روڈ پر واقع تین منزلہ شاپنگ كمپلكس میں پناہ لے سکتے ہیں۔‘
پھر چار دنوں تک گھر والوں سے کوئی بات چیت نہیں ہوئی۔ وہ چار دن بہت مشکل تھے، اور میرے خیال میں یہ مشکل گھڑی بہت سے لوگوں پر گزری ہو گی۔
جرمنی میں موجود میرے ایک کشمیری دوست نے بتایا کہ وہ کئی دنوں تک عبادت سے اٹھا ہی نہیں۔ وہ خدا سے بس یہی دعا کرتا رہا کہ ایک بار، آخری بار، گھر والوں سے بات ہو جائے۔
اس ایک ہفتے تک کشمیر کا کمیونٹی نیٹ ورک خاموش ہو گیا تھا۔ فون لائنیں کام نہیں کر رہی تھیں۔
وادی کے باہر رہنے والے کشمیری سوشل میڈیا کے تقریباً ہر کونے پر اپنے لوگوں کی ایک خبر کے لیے ترس رہے تھے۔ اور پھر آہستہ آہستہ خبریں آنی شروع ہوگئیں۔

[181]
پاکستان کے وزیر اعظم شہباز شریف کے مطابق بلوچستان میں دہشت گردوں نے 12 مقامات پر حملے کیے، جن میں کوئٹہ، نوشکی، دالبندین، پسنی اور گوادر شامل ہیں۔
حکومت کا کہنا ہے کہ ان واقعات میں 37 شدت پسند اور 10 سیکیورٹی اہلکار ہلاک ہوئے ہیں۔

[182]
پاکستان کے صوبے پنجاب میں حکومت نے ایک نوٹیفکیشن کے ذریعے 132 ’غیر اخلاقی‘ اور ’ذو معنی‘ گانوں پر سٹیج یا تھیٹر میں پرفارمنس پر پابندی عائد کر دی ہے، جس کے بعد پاکستانی سوشل میڈیا پر دلچسپ و عجیب تبصرے دیکھنے میں آ رہے ہیں۔
پنجاب حکومت کی جانب سے 23 جنوری کو جاری کیے جانے والے نوٹیفکیشن میں کہا گیا ہے کہ ان گانوں پر پرفارمنس پر نجی و کاروباری دونوں قسم کی محفلوں میں پابندی عائد ہوگی۔
حکومت کے مطابق نوٹیفکیشن میں درج یہ گانے نہ صرف ’غیر اخلاقی‘ ہیں بلکہ ان کے بول بھی ’ذو معنی‘ ہیں۔
حکومت نے حکام کو یہ بھی ہدایت دی ہے کہ وہ سختی سے اس حکمنامے پر عملدرامد کو یقینی بنائیں۔
تاہم پابندی کے اس فیصلے کے بعد سوشل میڈیا پر سب سے زیادہ حیرت کا اظہار اس فہرست میں گلوکار ملکو کے گانے ’نک دا کوکا‘ کی موجودگی پر کیا جا رہا ہے، جو ان کے مطابق ایک ذو معنی گانا نہیں ہے۔
سوشل میڈیا پر لوگوں کی رائے جاننے سے قبل یہ جاننا ضروری ہے کہ حکومتِ پنجاب کا اس پابندی پر کیا مؤقف ہے۔
اس سے قبل بھی حکومتِ پنجاب اس پابندی سے مِلتے جُلتے حکمنامے جاری کرتی رہی ہے۔
گذشتہ برس اگست میں صوبائی حکومت نے سٹیج اور تھیٹر پرفارمنس کے لیے قواعد و ضوابط جاری کیے تھے، جن کے مطابق 'فحش' اور 'غیر اخلاقی' پرفارمنسز پر پابندی تھی۔
End of سب سے زیادہ پڑھی جانے والی
جب بی بی سی کی نامہ نگار ترہب اصغر نے پنجاب کی وزیرِ اطلاعات اعظمیٰ بخاری سے ان 132 گانوں پر لگائی جانے والی پابندی پر مؤقف جاننے کے لیے رابطہ کیا تو ان کا کہنا تھا کہ ’آپ نے ان گانوں کے بول سنے ہیں؟ یہ کس طرح کے گانے ہیں اور ان پر کس طرح کی پرفارمنس ہو گی، میں تو ان کے بول پڑھ بھی نہیں سکتی۔‘
ان کا کہنا تھا کہ ’اس فیصلے کی اتنی وضاحت کافی ہے کہ آپ ان کے بول اپنی خبر میں شامل تک نہیں کر سکتے ہیں۔‘
’ان گانوں کی شاعری اتنی فحش اور توہین آمیز ہے کہ انھیں گانے کہنا گانوں کی توہین ہے۔‘
سوشل میڈیا پر متعدد صارفین گلوگار ملکو کے گانے 'نک دا کوکا' کی فہرست میں موجودگی پر بھی اعتراض اُٹھاتے ہوئے نظر آئے۔
ملکو نے یہ گانا سنہ 2023 میں اپنے یوٹیوب چینل پر اپلوڈ کیا تھا اور اس کی مقبولیت کے سبب گلوکار نے اس میں مزید مختلف بول بھی شامل کیے تھے، جن میں سابق وزیرِ اعظم عمران خان کا بھی ذکر تھا۔
اسی کے باعث ملکو کو مبینہ طور پر کافی مشکلات کا سامنا کرنا پڑا تھا اور جون 2024 میں انھیں لندن جانے والی ایک پرواز سے آف لوڈ کر دیا گیا تھا۔
یہی گانا رواں برس جنوری میں قوال فراز امجد خان نے پنجاب کے دارالحکومت میں ایک تقریب کے دوران گایا تو ان پر بھی مقدمہ درج کر دیا گیا تھا۔
پنجاب حکومت کی جانب سے اس گانے کو ’غیر اخلاقی‘ گانوں کی فہرست میں شامل کرنے کے فیصلے پر سوشل میڈیا پلیٹ فارم ایکس پر ایک صارف نے طنزاً لکھا کہ ’اگر نک دا کوکا چلانے کی اجازت نہیں، تو پھر کون سا کوکا چلا سکتے ہیں؟ پنجاب حکومت کو یہ بتانا چاہیے۔‘
اویس حفیظ نامی ایک صارف نے لکھا کہ ’نک دا کوکا پر پابندی لگانے کی وجہ کیا ہے؟‘
انھوں نے پنجاب حکومت کو ’برداشت‘ بڑھانے کا مشورہ بھی دیا۔
دیگر صارفین ان گانوں پر لگنے والی پابندی کی حمایت کرتے ہوئے نظر آئے لیکن انھیں حکومت سے شکایت بھی تھی۔
محمد عمران نے لکھا: ’(فہرست میں) متعدد گانے فحش ہیں، پابندی ہونی چاہیے۔ لیکن اس فہرست میں کئی گانے ایسے ہیں جو فلموں کا حصہ رہے ہیں۔‘
’سوال یہ ہے کہ تب فلم کے ساتھ یہ گانے سینما پر چلانا ٹھیک تھا تو اب ان گانوں میں کیا خرابی آگئی ہے؟‘
امتیار خان نامی ایک صارف نے لکھا کہ ’فحش گانوں پر پابندی اچھا ایکشن ہے پنجاب حکومت کی طرف سے، ان گانوں کے گلوکاروں کے خلاف بھی کارروائی ہونی چاہیے۔‘

[183]
انڈیا کی ریاست آسام میں حکمراں جماعت بھارتیہ جنتا پارٹی کی جانب سے ایک ایسی متنازع اور آرٹیفیشل انٹیلیجنس کی مدد سے بنائی گئی ویڈیو پوسٹ کیے جانے پر ہنگامہ کھڑا ہو گیا ہے جس میں ریاست کے وزیر اعلی ہیمنت بسوا شرما کو ایک بندوق کی مدد سے دو ایسے افراد کا نشانہ لیتے ہوئے دکھایا گیا ہے جنھوں نے سروں پر ٹوپیاں پہن رکھی ہیں جبکہ ایک شخص کی داڑھی ہے۔
آسام بی جے پی کے ’ایکس‘ اکاؤنٹ پر پوسٹ کی گئی اس اے آئی ویڈیو کا عنوان ’پوائنٹ بلینک شاٹ‘ تھا اور اس پر انگریزی میں لکھا گیا تھا کہ ’کوئی رحم نہیں کیا جائے گا۔‘
سوشل میڈیا پر اس اے آئی ویڈیو کے خلاف سامنے آنے والے شدید ردعمل کے پیش نظر بی جے پی آسام نے معذرت یا کوئی جواز دیے بغیر اسے اپنے آفیشل اکاؤنٹ سے ڈیلیٹ کر دیا ہے جبکہ وزیر اعلیٰ ہیمنٹ بسوا شرما نے میڈیا کے نمائندوں سے بات کرتے ہوئے وضاحت دی ہے کہ انھوں نے نہ تو مصنوعی ذہانت کی مدد سے تیار کردہ اس ویڈیو کو دیکھا اور نہ ہی اس ویڈیو کو ان کے کسی سوشل میڈیا اکاؤنٹ سے شیئر کیا گیا۔
تاہم اس وضاحت کے باوجود مجلس اتحاد المسلیمن کے صدر اسد الدین اویسی نے حیدرآباد میں وزیر اعلیٰ ہیمنت بسوا شرما کے خلاف درخواست جمع کروائی گئی ہے۔
اس درخواست پر ردعمل دیتے ہوئے وزیر اعلیٰ شرما نے کہا ہے کہ ’میں جیل جانے کے لیے تیار ہوں۔ اور میں کیا کر سکتا ہوں؟ مجھے کسی ویڈیو کے بارے میں کچھ معلوم نہیں ہے۔ اگر انھوں (پولیس) نے میرے خلاف مقدمہ درج کیا ہے تو مجھے گرفتار کر لیں، مجھے کوئی اعتراض نہیں۔ لیکن میں اپنے الفاظ پر قائم ہوں، میں بنگلہ دیشی دراندازوں کے خلاف ہوں اور ہمیشہ اُن کے خلاف رہوں گا۔‘
یاد رہے کہ آسام میں اپریل 2026 کے اوائل میں اسمبلی انتخابات ہونے والے ہیں اور اسی تناظر میں بی جے پی آسام کے آفیشل اکاؤنٹ سے یہ اے آئی ویڈیو شیئر کیے جانے کا معاملہ کافی توجہ حاصل کر رہا ہے۔
اپوزیشن پارٹی کانگریس نے اپنے ایک بیان میں کہا ہے ’یہ (اے آئی) ویڈیو اقلیتوں کے پوائنٹ بلینک قتل کے لیے اکسا رہی ہے۔ یہ انتہائی پریشان کن اور نفرت انگیز ہے اور اسے محض  نفرت کا ایک پیغام نہیں سمجھا جانا چاہیے۔‘
آسام کی علاقائی جماعت ترنمول کانگریس نے بھی اس کی مذمت کی ہے اور کہا ہے کہ ’یہ (اے آئی) ویڈیو قتل عام کے لیے کھلا سگنل ہے۔ الیکشن کمیشن کو خاموش تماشائی نہیں بنا رہنا چاہیے۔ اسے ایک مخصوص (مسلم) برادری کے خلاف اس کھلے نفرت انگیز اشتہار کا نوٹس لینا چاہیے۔‘
End of سب سے زیادہ پڑھی جانے والی
اس ویڈیو کے خلاف ایک سابق پولیس افسر ڈاکٹر اجے کمار نے سپریم کورٹ میں درخواست دائر کرتے ہوئے اپیل کی ہے کہ عدالت عظمیٰ کو اس سنگین واقعے کا از خود نوٹس لینا چاہیے۔
انھوں نے کہا کہ ’یہ ویڈیو بذات خود غیر قانونی سرگرمیوں کے قانون کے تحت واضح  طور پر ایک جرم ہے۔ اس لیے آسام کے وزیر اعلی اور بی جے پی آسام کے ایکس اکاؤنٹ کو چلانے والوں کے خلاف ایف آئی آر درج کی جانی چاہیے۔‘
دوسری جانب مجلس اتحاد المسلیمن کے صدر اسد الدین اویسی نے حیدرآباد میں آسام کے وزیر اعلی ہیمنت بسوا شرما کے خلاف ایف آئی درج کروائی ہے اور اُن کے خلاف قانونی کارروائی کا مطالبہ کیا ہے۔
انھوں نے ایکس پر ایک پوسٹ میں لکھا ہے کہ ’میں نے ہیمنت بسوا کی پرتشدد ویڈیو جس میں وہ مسلمانوں کو گولی مارتے ہوئے دکھائے گئے ہیں، کے خلاف مجرمانہ دفعات کی شکایت درج کرائی ہے۔ بدقسمتی یہ ہے کہ  قتل اور تشدد کے لیے بھڑکانے والی نفرت انگیز تقریریں اور ویڈیوز اب روزمرہ کا معمول بن چکی ہیں۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
انڈیا میں سوشل میڈیا پر بھی حکمراں جماعت کے ایکس ہینڈل سے اس نوعیت کی اے ائی ویڈیو شیئر کیے جانے پر تنقید کی جا رہی ہے۔ ایک صارف روچیرا شرما نے لکھا ہے کہ ’بی جے پی (آسام) نے شدید ردعمل کے بعد یہ ویڈیو تو اپنے آفیشل اکاؤنٹ سے ڈیلیٹ تو کر دی ہے، لیکن یہ کافی نہیں ہے۔‘
یاد رہے کہ ریاست آسام میں بی جے پی کے وزیر اعلیٰ شرما ریاست میں بسنے والے بنگالی مسلمانوں کے خلاف متنازع بیانات دیتے آئے ہیں۔ ایک موقع پر انھوں نے کہا تھا کہ وہ بنگلہ دیش سے مبینہ طور پر غیر قانونی طور پر آسام آ کر بسنے والوں کے خلاف کارروائی کرتے ہیں، تاہم اس کا مقصد انڈین مسلمانوں کو نشانہ بنانا نہیں۔
تاہم اپوزیشن کا الزام ہے کہ وزیر اعلیٰ شرما بنگلہ دیش کا نام لے کر دراصل آسام کے لاکھوں بنگالی مسلمانوں کو ہدف بناتے ہیں۔ آسام میں کانگریس رہنما پون کھیڑا کا کہنا ہے کہ ’جیسے ہی ریاست میں الیکشن آتا ہے، ہیمنت بسوا مسلمانوں اور پاکستان کی بات کرنے لگتے ہیں۔‘
کچھ دنوں پہلے ہیمنت بسوا نے میڈیا سے بات کرتے ہوئے ایک متنازع اور نفرت پر مبنی بیان دیا تھا اور کہا تھا کہ ’اگر کوئی میاں ( بنگالی بولنے والے مسلمانوں کے لیے آسام میں استعمال ہونے والا ہتک آمیز نام) آٹو ڈرائیور منزل پر پہنچ کر پانچ روپے مانگے تو اسے چار ہی روپے دو، تاکہ اُس کا نقصان ہو۔‘
انھوں نے اسی طرح کے ایک اور بیان میں کہا تھا کہ ’بنگالی مسلمان یہاں کیوں ووٹ دیں گے، وہ بنگلہ دیش میں جا کر ووٹ دیں۔‘ تاہم بعدازاں انھوں نے وضاحت کرتے ہوئے کہا کہ اُن کی مراد غیر قانونی بنگلہ دیشی تارکین وطن سے ہے۔
تجزیہ کاروں کا کہنا ہے کہ آسام کے وزیر اعلیٰ کے اس نوعیت کے متنازع بیانات وقت کے ساتھ شدت اختیار کر رہے ہیں اور ’نفرت اور تشدد کو ہوا دینے‘ کے زمرے میں آتے ہیں۔
تاہم اپوزیشن کی جانب سے دی گئی متعدد درخواستوں کے باوجود ابھی تک اُن کے خلاف کسی نوعیت کی کوئی کارروائی نہیں ہوئی ہے جبکہ بی جے پی کی مرکزی قیادت بھی اس نوعیت کے تنازعات اور بیانات پر خاموش نظر آتی ہے۔
ایسے ہی ایک متنازع بیان میں وزیر اعلیٰ ہیمنت بسوا شرما نے اپوزیشن کانگریس کے رہنما اور اپنے سیاسی حریف گورو گوگئی اور اُن کی برطانوی نژاد اہلیہ کو ’پاکستان کا ایجنٹ‘ قرار دیا تھا۔ وزیر اعلی نے ایک نیوز کانفرنس میں کہا تھا کہ انھوں نے وزارت داخلہ سے کہا ہے کہ وہ ان دونوں کی جانچ پڑتال کرے۔
اس کے جواب میں کانگریس اُن کے خلاف شدید نوعیت کی بدعنوانی کا الزام لگاتی رہی ہے۔
یاد رہے کہ انڈیا کے زیر انتظام کشمیر کے بعد آسام میں مسلمانوں کی آبادی کا تناسب سب سے زیادہ ہے۔ آسام میں مسلمانوں کی آبادی تقریباً 34 فیصد ہے، جن میں اکثریت بنگالی بولنے والے مسلمانوں کی ہے۔
آسام میں تقسیم برصغیر سے قبل ہی سے متحدہ بنگال بشمول موجودہ بنگلہ دیش کے مختلف علاقوں سے بنگالی مسلمان اور ہندو آسام میں آباد ہوتے رہے ہیں۔ بیشتر مسلمان کھیتی باڑی یا چھوٹی موٹی مزدوری کرتے ہیں۔ آسام کے مسلمان تعلیم میں دوسری برادریوں کی نسبت کافی پیچھے ہیں۔
وقت کے ساتھ ساتھ آسام میں بسنے والے مسلمانوں نے یہاں کی زبان اور ثقافت کو بہت حد تک اپنا لیا ہے اور رفتہ رفتہ اب وہ تعلیم کی طرف بھی راغب ہو رہے ہیں۔
بی جے پی اور دائیں بازو کی  ہندو نواز جماعتیں اور دانشور نصف صدی سے یہ الزام لگاتے رہے ہیں کہ آسام میں لاکھوں بنگلہ دیشی مسلمان غیر قانونی طور پر آباد ہیں۔
آسام میں مسلمانوں کی مبینہ طور پر بڑھتی ہوئی آبادی بھی بحث کا موضوع رہتی ہے۔
دائیں بازو کی جماعتیں یہاں مسلمانوں کی بڑھتی ہوئی آبادی کو ’قومی سلامتی کے لیے خطرہ‘ بھی قرار دیتی ہیں اور یہ ایک ایسا بیانیہ ہے جو گذشتہ نصف صدی سے آسام کی سیاست کا محور رہا ہے۔
یاد رہے کہ آسام میں بسنے والوں کی شہریت کے حتمی تعین کے لیے سپریم کورٹ کی نگرانی میں ریاست کے تمام تین کروڑ 30 لاکھ باشندوں سے دستاویزی ثبوت مانگے گئے تھے۔
سبھی دستاویزات کی جانچ کے بعد اگست 2019 میں شہریوں کی حتمی فہرست جاری کی گئی جس کے مطابق تقریباً 19 لاکھ باشندے ایسے تھے جن کے کاغذات میں کچھ کمی رہ گئی تھی اور انھیں اپنی شہریت ثابت کرنے کے لیے مزید دستاویزات جمع کروانے کی ہدایات کی گئی تھیں۔
تاہم آسام کے وزیر اعلی ہیمنت بسوا شرما نے اس حتمی رپورٹ کو کبھی تسلیم نہیں کیا ہے۔
ریاست میں بنگالی مسلمانوں کے خلاف نفرت آمیز واقعات کا پیش آنا کوئی نئی بات نہیں ہے۔ اس نوعیت کے ایک بڑے واقعے میں فروری 1983 میں ریاست کے ضلع ناگاؤں میں نیلی کے مقام پر مقامی قبائلیوں کی جانب سے کیے گئے حملوں میں تقریباً دو سے تین ہزار بنگالی مسلمان قتل کیے گئے تھے۔
آسام محتلف قبائل اور درجنوں نسلی گروہوں کی آبادیوں پر مشتمل ریاست ہے۔ ریاست کے کئی سماجی اور سیاسی تجزیہ کاروں کا خیال ہے کہ جیسے جیسے بنگالی مسلمان آسام میں ایک بڑی آبادی کے طور پر ابھرنے لگے ویسے ویسے قبائلیوں اور چھوٹے نسلی گروہوں میں عدم تحفظ اور اپنی تہذیب اور تقافت، رسم ورواج خطرے میں آنے کا احساس بڑھنے لگا اور سیاسی جماعتوں نے انھی معاملات کو مزید ہوا دی۔

[184]
افغانستان کے وکٹ کیپر بلے باز رحمان اللہ  گرباز نے پاکستان سپر لیگ (پی ایس ایل) کے سیزن 11 سے دستبرداری کا اعلان کرتے ہوئے کہا ہے کہ وہ ورلڈ کپ کے بعد افغانستان میں فلاحی کاموں کے لیے بنائی گئی فاؤنڈیشن کو وقت دیں گے۔
سنیچر کو اپنے انسٹاگرام اکاؤنٹ پر جاری ایک ویڈیو میں گرباز کا کہنا تھا کہ وہ پی ایس ایل کے اس سیزن میں ذاتی وجوہات کی بنا پر شرکت نہیں کر سکیں گے۔
واضح رہے کہ پاکستان سپر لیگ کی فرنچائز پشاور زلمی نے رحمان اللہ گرباز کو غیر ملکی کھلاڑی کے طور پر براہ راست سائن کیا تھا۔
نئے آکشن ماڈل کے تحت ہر فرنچائز کو کسی بھی ایسے غیر ملکی کھلاڑی کو براہ راست سائن کرنے کی اجازت دی گئی تھی، جو پی ایس ایل 10 کا حصہ نہیں تھا۔
اس کے ذریعے ٹیموں کو نئے غیر ملکی کھلاڑیوں کو شامل کرنے کے علاوہ اپنے سکواڈز کو مضبوط کرنے کا موقع ملے گا۔
اس حوالے سے پانچ فروری کو پشاور زلمی نےاپنے ایکس اکاؤنٹ میں رحمان اللہ گرباز کی تصویر شیئر کرتے ہوئے لکھا تھا کہ ’ہمیں افغانستان کے سٹار وکٹ کیپر بلے باز سے براہ راست معاہدے کی تصدیق کرنے پر فخر ہے، وہ ایک جارحانہ بلے باز، بجلی کی سی رفتار جیسے وکٹ کیپر اور بہترین فیلڈر ہیں، ہم اُنھیں خوش آمدید کہتے ہیں۔‘
پشاور زلمی کے مالک جاوید آفریدی نے بھی رحمان اللہ گرباز کو سائن کرنے پر خوشی کا اظہار کرتے ہوئے پشتو میں اُنھیں خوش آمدید کہا تھا لیکن سوشل میڈیا پر آنے والے ردعمل کے بعد اُنھوں نے اپنی پوسٹ ڈیلیٹ کر دی تھی۔
رحمان اللہ گرباز کو سائن کرنے پر پشاور زلمی کو تنقید کا سامنا کرنا پڑا تھا۔ سوشل میڈیا پر صارفین افغانستان کے ساتھ پاکستان کی حالیہ کشیدگی کے تناظر میں افغان کرکٹر کو پی ایس ایل کا حصہ بنانے پر ناراضی کا اظہار کر رہے تھے۔
End of سب سے زیادہ پڑھی جانے والی
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
رحمان اللہ گرباز کے پی ایس ایل سے دستبرداری کا معاملہ سوشل میڈیا پر بھی موضوع بحث ہے۔
احتشام الحق نامی صارف نے ایکس پر لکھا کہپشاور زلمی نے رحمان اللہ گرباز کو سائن تو کر لیا تھا لیکن سوال یہی تھا کہ کیا اُنھیں افغانستان کرکٹ بورڈ کی جانب سے این او سی ملے گا؟ اور لگتا ایسا ہی ہے کہ انھیں این او سی نہیں ملا۔
فرید خان نامی صارف نے لکھا کہ پشاور زلمی کورحمان اللہ گرباز کو سائن کرنا ہی نہیں چاہیے تھا بلکہ افغانستان کا کوئی کھلاڑی پی ایس ایل میں نہیں ہونا چاہیے۔
جان اچکزئی نے لکھا کہ ’وہ وزیر داخلہ محسن نقوی کے شکرگزار ہیں، جنھوں نے انھیں ویزا دینے سے انکار کیا، پاکستان کی سالمیت اور عزت پر کوئی سمجھوتہ نہیں کیا جا سکتا۔‘
سپورٹس جرنلسٹ سلیم خالق نے لکھا کہ’ذاتی وجوہات‘ کی بنا پر افغان کرکٹر رحمان اللہ گرباز پی ایس ایل سے دستبردار ہو گئے۔
ثنا یوسفزئی نے ایکس پر لکھا کہ ’یہ دیکھ کر خوشی ہوئی کہ گرباز نے پی ایس ایل سے دستبرداری اختیار کر لی۔ ہمیں آئی پی ایل سے مسترد شدہ کھلاڑی جو پاکستان کی توہین کرتے ہوں کو پی ایس ایل میں نہیں لینا چاہیے۔‘
24 سالہ رحمان اللہ گرباز افغانستان ٹیم کے دائیں ہاتھ کے اوپننگ بلے باز اور وکٹ کیپر ہیں۔
رحمان اللہ گرباز کا شمار افغانستان کے جارح مزاج اوپننگ بلے باز کے طور پر ہوتا ہے۔ وہ پاکستان سپر لیگ کی فرنچائز ملتان سلطانز اور اسلام آباد یونائیٹڈ کی جانب سے پاکستان سپر لیگ کا حصہ رہے چکے ہیں۔
رحمان اللہ گرباز انڈین پریمیئر لیگ (آئی پی ایل) میں کولکتہ نائٹ رائیڈرز کی جانب سے بھی کھیل چکے ہیں۔ وہ آئی پی ایل میں پنجاب کنگز اور لکھنؤ سپر جائنٹس کی ٹیموں کے لیے بھی کھیل چکے ہیں۔
انھوں نے سنہ 2019 میں ٹی 20 اور سنہ 2021 میں افغانستان کی ون ڈے ٹیم میں ڈیبیو کیا۔
گرباز نے 83 ٹی ٹوئنٹی انٹرنیشنل اور 52 ون ڈے کھیلے ہیں۔ جس میں وہ ون ڈے میں آٹھ سنچریاں بھی بنا چکے ہیں۔
سنہ 2023 کے ورلڈ کپ میں انھوں نے نو میچز میں 280 رنز بنائے، جس میں دو نصف سنچریاں شامل تھیں۔

[185]
پاکستان کے قبائلی علاقے شمالی وزیرستان میں ڈرون حملے میں 11 مبینہ شدت پسند ہلاک ہوگئے ہیں۔
ادھر خیبر ایجنسی میں پاکستانی فضائیہ نے شدت پسندوں کے ٹھکانوں پر بمباری کی ہے جس میں متعدد افراد کی ہلاکت کی اطلاعات ہیں۔
پاکستان کے دفتر خارجہ نے بدھ کو ہونے والے ڈرون حملے کی مذمت کی ہے اور اسے پاکستان کی خودمختاری اور علاقائی سالمیت کی خلاف ورزی قرار دیا ہے۔
شمالی وزیرستان ایجنسی کی مقامی انتظامیہ کے مطابق ڈرون حملہ بدھ کی دوپہر تحصیل دتہ خیل میں ہوا۔
انتظامیہ کے ایک اہلکار کے مطابق امریکی جاسوس طیاروں نے دو گاڑیوں کو نشانہ بنایا جن میں اطلاعات کے مطابق شدت پسند سوار تھے۔
ہلاک شدگان کی شناخت یا قومیت کے بارے میں معلومات حاصل نہیں ہو سکی ہیں۔
مقامی لوگوں کا کہنا ہے کہ انھوں نے فضا میں ڈرون طیارے دیکھے لیکن انھیں یہ معلوم نہیں کہ حملوں میں کتنا جانی نقصان ہوا کیونکہ جن علاقوں میں میزائل داغے گئے ہیں وہاں عام لوگ نہیں جا سکتے۔
دتہ خیل پاک افغان سرحد کے قریب واقع ایک دور افتادہ علاقہ ہے۔ یہاں اس سے پہلے بھی کئی ڈرون حملے ہو چکے ہیں جن میں کئی اہم ملکی اور غیر ملکی عسکریت پسند کمانڈر مارے جا چکے ہیں۔
End of سب سے زیادہ پڑھی جانے والی
پاکستان میں اس سال 11 جون کو ایک طویل تعطل کے بعد ڈرون حملوں کا سلسلہ دوبارہ شروع ہوا تھا اور یہ رواں برس امریکی جاسوس طیاروں کا یہ ساتواں حملہ ہے۔
ان حملوں میں سے صرف ایک شمالی وزیرستان ایجنسی کے ہیڈکوارٹر میران شاہ کے قریب ہوا جبکہ باقی سب حملوں میں پاک افغان سرحد کے قریبی علاقوں کو نشانہ بنایا گیا ہے۔
شمالی وزیرستان میں رواں برس 15 جون سے فوجی آپریشن ضرب عضب شروع کیا گیا تھا اور مقامی ذرائع کا کہنا ہے کہ اس کی وجہ سے بیشتر شدت پسند پاک افغان سرحدی علاقوں کی جانب منتقل ہوگئے ہیں۔
ادھر پاکستانی فضائیہ کے جیٹ طیاروں نے بدھ کو خیبر ایجنسی کی وادی تیراہ میں بمباری کی ہے جس میں اطلاعات کے مطابق شدت پسندوں کے چار ٹھکانے تباہ کر دیے گئے ہیں۔
مقامی افراد نے بتایا کہ یہ کارروائی تیراہ کے علاقے کوکی خیل میں ہوئی جس میں دس شدت پسندوں کی ہلاکت کی اطلاع ہے لیکن سرکاری سطح پر اس کی تصدیق نہیں کی جا رہی ہے۔
پاکستانی فوج کے شعبۂ تعلقات عامہ کے حکام سے اس بارے میں رابطے کی بارہا کوشش ناکام رہی۔

[186]
سیاسی تناؤ اور غیر یقینی صورتحال کے درمیان آئی سی سی ٹی ٹوئنٹی ورلڈ کپ سنیچر کو انڈیا اور سری لنکا میں شروع ہونے والا ہے۔
بنگلہ دیش پہلے ہی ٹورنامنٹ کا بائیکاٹ کر چکا ہے جبکہ پاکستان نے کہا ہے کہ وہ انڈیا کے ساتھ میچ نہیں کھیلے گا۔
انٹرنیشنل کرکٹ کونسل (آئی سی سی) کی پلیئنگ کنڈیشنز کے مطابق اگر پاکستان میچ کھیلنے سے انکار کرتا ہے تو اس کے میچ کے پوائنٹس ختم ہو جائیں گے۔ انڈیا اس میچ کے لیے زیادہ سے زیادہ پوائنٹس حاصل کرے گا۔
ادھر سری لنکن کرکٹ بورڈ نے پاکستان بورڈ کو خط لکھ کر انڈیا کے ساتھ نہ کھیلنے کے فیصلے پر نظر ثانی کرنے کو کہا ہے۔
سری لنکا کرکٹ کے نائب صدر روین وکرماراتھنے نے بی بی سی کو تصدیق کی کہ ایس ایل کرکٹ نے پی سی بی کو ایک خط بھیجا ہے تاکہ انڈیا کے ساتھ کھیلنے کے فیصلے پر نظرثانی کی جا سکے۔
سری لنکا نے کہا ہے کہ اس فیصلے کے نتیجے میں اسے بھاری معاشی نقصان اٹھانا پڑے گا۔
لیکن پاکستان کے انڈیا کے خلاف نہ کھیلنے کے اثرات پر غیر یقینی صورتحال برقرار ہے۔ ٹی ٹوئنٹی ورلڈ کپ کے معاہدے کی ایک شق کے حوالے سے بھی بات چیت جاری ہے جو ممکنہ طور پر پاکستان کو ایک اہم جرمانے سے بچا سکتی ہے۔
نیوز ایجنسی پی ٹی آئی نے سری لنکن میڈیا ہاؤس نیوز وائر کے حوالے سے بتایا ہے کہ سری لنکا کرکٹ بورڈ نے پی سی بی کو خط لکھا ہے۔
End of سب سے زیادہ پڑھی جانے والی
ایس ایل سی ایگزیکٹو کمیٹی کی جانب سے جاری کردہ خط میں پی سی بی کو بتایا گیا کہ انڈیا کے خلاف میچ نہ کھیلنے سے نقصانات ہوں گے، جس میں ہوٹلوں کی منسوخی سے لے کر فلائٹ ریزرویشن اور لاجسٹک کی مشکلات شامل ہیں۔
خط میں یہ بھی کہا گیا ہے کہ پاکستان کا انڈیا کے خلاف نہ کھیلنے سے نہ صرف سری لنکا کرکٹ بورڈ بلکہ ٹورنامنٹ میں شامل ہر سٹیک ہولڈر متاثر ہو گا۔
خط میں ایس ایل سی نے پی سی بی کو یہ بھی یاد دلایا کہ اس نے کس طرح پاکستان کرکٹ کو بین الاقوامی تنہائی سے نکالنے میں کردار ادا کیا۔
ایس ایل سی نے لکھا ہے کہ جب دیگر کرکٹ ٹیمیں پاکستان کا دورہ کرنے میں ہچکچاہٹ کا شکار تھیں تو اس نے کئی بار پاکستان کا دورہ کیا۔
دراصل یہ اس دور کا حوالہ ہے جب 2009 میں لاہور میں سری لنکن ٹیم کی بس پر دہشت گردانہ حملے کے بعد دیگر ٹیموں نے پاکستان کا دورہ کرنا چھوڑ دیا تھا۔
بی بی سی اردو کی منزہ انوار نے پی سی بی کے ترجمان عامر میر نے پوچھا کہ انھیں سری لنکن کرکٹ کی جانب سے ایسی کوئی درخواست موصول ہوئی ہے اور آیا پی سی بی اس پر غور کر رہا ہے؟ عامر میر نے اس کی تصدیق یا تردید کرنے سے گریز کرتے ہوئے محض اتنا کہنا کہ ’انڈیا کہ ساتھ نے کھیلنے کا فیصلہ ہمارا (پی سی بی) نہیں، حکومت کا ہے۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
ٹورنامنٹ سے پہلے کی پریس کانفرنس میں کپتان سوریہ کمار یادو نے تصدیق کی کہ انڈین ٹیم 15 فروری کو میچ کے لیے سری لنکا کا سفر کرے گی۔
انھوں نے یہ بھی بتایا کہ ان کی ٹیم کو میچ کی منسوخی کے حوالے سے کوئی ہدایات نہیں ملی ہیں۔
انھوں نے کہا کہ ’ذہنیت واضح ہے۔۔۔ ہم نے کھیلنے سے انکار نہیں کیا، دوسرے فریق نے انکار کر دیا ہے۔ آئی سی سی نے فکسچر دیا ہے، حکومت نے نیوٹرل مقام کا فیصلہ کیا ہے۔ ہماری کولمبو کی فلائٹ بک ہو چکی ہے، ہم جا رہے ہیں، باقی کا خیال رکھیں گے۔‘
ادھر پاکستان کرکٹ ٹیم کے کپتان سلمان آغا نے پریس کانفرنس کرتے ہوئے کہا کہ ’انڈیا کے ساتھ کھیل ہمارے اختیار میں نہیں، یہ حکومت کا فیصلہ ہے اور ہم اس کا احترام کرتے ہیں، وہ جو کہیں گے ہم کریں گے۔‘
تاہم جب ان سے پوچھا گیا کہ اگر دونوں ٹیمیں سیمی فائنل میں آمنے سامنے ہوتی ہیں تو کیا کیا جائے گا، تو انھوں نے کہا کہ اگر ہمیں سیمی فائنل یا فائنل میں انھیں (انڈیا سے دوبارہ کھیلنا ہے تو ہم دوبارہ ان (حکومت) سے رجوع کریں گے اور ان کے مشورے کی بنیاد پر ہی چلیں گے۔‘
اس کا مطلب یہ ہے کہ گروپ مرحلے کے بعد میچوں پر پاکستان کے موقف کے حوالے سے غیر یقینی صورتحال برقرار ہے۔
کرکٹ کی تاریخ میں اس سے قبل ٹیمیں ٹورنامنٹ کے میچوں سے دستبردار ہو چکی ہیں۔ 1996 کے ورلڈ کپ میں، انڈیا، پاکستان اور سری لنکا کی مشترکہ میزبانی میں، آسٹریلیا اور ویسٹ انڈیز دونوں نے سری لنکا کا سفر نہ کرنے کا فیصلہ کیا۔
انگلینڈ نے بھی ہرارے میں 2003 کے ورلڈ کپ میں زمبابوے کے خلاف اپنا میچ کھیلنے سے انکار کر دیا تھا۔
ان میں سے کسی بھی ملک کو بعد میں آئی سی سی نے جرمانہ یا سزا نہیں دی، حالانکہ سبھی کو اپنے میچز فورفیٹ کرنے پر مجبور کیا گیا تھا۔
تاہم، آئی سی سی اس سے قبل کھیل میں حکومتی مداخلت پر متعدد ممالک کو سزا دے چکی ہے۔ اس لیے پاکستان اور بنگلہ دیش دونوں کو کچھ پابندیوں کا سامنا کرنا پڑ سکتا ہے۔
آئی سی سی کے آئین کے آرٹیکل 2.4 میں کہا گیا ہے کہ کرکٹ بورڈ کو اپنے معاملات کو خود مختاری سے چلانا چاہیے اور اس بات کو یقینی بنانا چاہیے کہ کرکٹ کی حکمرانی، ضابطے یا انتظامیہ میں کوئی حکومتی مداخلت نہ ہو۔
2019 میں، زمبابوے کی حکومت نے اپنے کرکٹ بورڈ کو تحلیل کر دیا، جس کے نتیجے میں آئی سی سی کی طرف سے تین ماہ کی معطلی ہوئی۔ اس کے نتیجے میں فنڈنگ ​​منجمد ہو گئی اور زمبابوے کو ورلڈ کپ کوالیفائرز سے باہر کر دیا گیا۔
چار سال بعد ناقص کارکردگی کے باعث سری لنکن حکومت نے کرکٹ بورڈ کو فارغ کر دیا۔ نتیجتاً سری لنکا سے انڈر 19 ورلڈ کپ کی میزبانی کا حق چھین لیا گیا۔
بعد ازاں دونوں ممالک کی آئی سی سی کی رکنیت بحال کردی گئی۔
آئی سی سی اور پی سی بی کی جانب سے ابھی تک کوئی واضح تصویر سامنے نہ آنے کے بعد ایم پی اے کی طرف توجہ مبذول کرائی گئی ہے۔ خاص طور پر اس کی ایک شق ’فورس میجر‘ پر گرما گرم بحث ہو رہی ہے۔
کہا جا رہا ہے کہ شاید پاکستان اس شق کو استعمال کر کے جرمانے سے بچ جائے گا۔
درحقیقت ٹی ٹوئنٹی ورلڈ کپ میں شرکت کرنے والی تمام ٹیموں نے ایم پی اے پر دستخط کر رکھے ہیں۔ فورس میجر کلاز ایک ایسی شق ہے جو ایک رکن کو ناگزیر حالات میں اپنے معاہدے کی شرائط کو نظر انداز کرنے کی اجازت دیتی ہے۔ تاہم ان حالات میں جنگ، دہشت گردی یا قدرتی آفات شامل ہیں۔
یہ شق دراصل ایسے واقعات یا عوامل پر مشتمل ہے جن کے باعث کوئی ملک کسی سیریز یا ٹورنامنٹ میں شرکت کرنے سے انکار کر سکتا ہے۔
اس شق کے سب سیکشن کے ڈی کے میں ’کوئی بھی کارروائی جو حکومت یا کسی سرکاری اتھارٹی کی جانب سے کی جاتی ہے جن میں اجازت نہ دینا یا کسی بھی قسم کی توثیق، استثنیٰ یا کوئی ممانعت‘ شامل ہے تو وہ ’فورس میجور‘ کے زمرے میں آئے گی یعنی یہ شرکت نہ کرنے کی ’قابلِ قبول وجہ‘ سمجھی جائے گی۔
کرک انفو نے ایک رپورٹ میں کہا ہے کہ اس کے پاس ایم پی اے کی ایک کاپی ہے، جس کی بنیاد پر قانونی ماہرین نندن کامتھ اور رضا علی نے پاکستان کے بائیکاٹ کے نتائج کے بارے میں بات کی ہے۔
اس گفتگو کے مطابق، ایم پی اے کی شق 12 آئی سی سی ایونٹ کے دوران پیدا ہونے والے ایسے حالات کے نتائج کو بیان کرتی ہے۔ اہم بات یہ ہے کہ یہ  ’فورس میجر‘ حکومتی حکم کی بھی تعریف کرتا ہے۔
ماہرین نے امکان ظاہر کیا ہے کہ پی سی بی یہ دلیل دے سکتا ہے کہ وہ اپنی حکومت کے احکامات کا پابند ہے اور انڈیا کے خلاف گروپ میچ کھیلنے کی پوزیشن میں نہیں ہے۔
ایم پی اے کا یہ بھی کہنا ہے کہ کوئی بھی ٹیم جو میچ نہ کھیلنے کا انتخاب کرتی ہے اسے باضابطہ طور پر آئی سی سی کو اس فیصلے سے آگاہ کرنا چاہیے۔ اس صورت میں، پی سی بی کو آئی سی سی کو اپنی حکومت سے تحریری حکم نامہ فراہم کرنا ہوگا۔
اس نوٹس میں پی سی بی کو یہ بھی بتانا ہو گا کہ ایسا حکم کیوں، کیسے اور کس حد تک اس کی معاہدے کی ذمہ داریوں اور وعدوں کو پورا کرنے کی صلاحیت کو محدود کرتا ہے۔
پاکستانی حکومت نے اعلان کیا ہے کہ ٹیم 15 فروری کو انڈیا کے خلاف اپنے میچ میں میدان میں نہیں اترے گی۔
اس کے بعد 2026 کے ٹی ٹوئنٹی ورلڈ کپ کے حوالے سے بحث اس بات کی نہیں ہے کہ کن میچوں کا انتظار کیا جائے بلکہ بحث ایک خاص میچ کی ہے، جسے پاکستان نہیں کھیلے گا۔
قواعد کے مطابق پاکستان کے فیصلے کا براہ راست پوائنٹس ٹیبل پر اثر پڑے گا، جہاں ہر میچ کے پوائنٹس سیمی فائنل کی راہ کا تعین کرتے ہیں۔
مزید برآں، اس بارے میں سوالات اٹھائے جا رہے ہیں کہ پاکستان کیوں میچ نہیں کھیل رہا ہے اور مستقبل میں ایسی ہی صورتحال کے دوبارہ ہونے کا خطرہ ٹی وی حقوق کے سودوں کو متاثر کرے گا۔ خاص طور پر انڈیا اور پاکستان کے میچ جو زیادہ آمدنی والے مقابلے ہوتے ہیں۔
گذشتہ سال انڈیا اور پاکستان کے درمیان چیمپئنز ٹرافی کا میچ 60 کروڑ سے زیادہ لوگوں نے سٹریمنگ پلیٹ فارم  جیو ہاٹ سٹار پر دیکھا۔
بی بی سی سپورٹ نے ٹی ٹوئنٹی ورلڈ کپ ٹورنامنٹ کے کھیل کے حالات کا جائزہ لیا ہے۔ ان کے بقول، ’اگر کوئی ٹیم میچ ریفری کی رائے میں شکست قبول کرتی ہے یا کھیلنے سے انکار کرتی ہے تو وہ ٹیم میچ ہار گئی سمجھی جائے گی۔‘
’میچ کھیلنے سے انکار‘ کے نتیجے میں ذمہ دار ٹیم اور اس کے کپتان کے خلاف آئی سی سی کوڈ آف کنڈکٹ کے تحت تادیبی کارروائی ہو سکتی ہے۔
اس سے پاکستان کے خلاف مزید پابندیوں کے امکان کے دروازے کھلے رہ جاتے ہیں۔ تاہم، یہی شق 2024 کے ٹی20 ورلڈ کپ میں بھی موجود تھی، اس لیے یہ ممکن نہیں کہ یہ صرف حالیہ واقعے تک مخصوص ہو۔
تاہم، آئی سی سی کے قوانین کے تحت، میچ نہ کھیلنے والی ٹیم کا طریقہ کار واضح ہے۔ انڈیا شیڈول کے مطابق کولمبو کا سفر کرے گا، پریکٹس کرے گا اور میچ سے قبل پریس کانفرنس کرے گا۔
اگر پاکستان اس کے بعد کھیلنے سے انکار کرتا ہے تو وہ میچ ہار گیا، تصور کیا جائے گا۔ انڈیا کو دو پوائنٹس دیے جائیں گے، پاکستان کو کوئی نہیں ملے گا اور سب سے اہم بات یہ ہے کہ پاکستان کا نیٹ رن ریٹ منفی طور پر متاثر ہوگا۔
ہاں، اگر انڈیا بھی اس میچ کے لیے سری لنکا کا سفر نہیں کرتا تو میچ کو منسوخ تصور کیا جائے گا اور دونوں ٹیموں کو ایک ایک پوائنٹ ملے گا۔ تاہم موجودہ حالات میں ایسا ممکن نہیں ہے۔
ورلڈ کپ جیسے بڑے ٹورنامنٹ میں ایک میچ سے دو پوائنٹس بہت اہم ہوتے ہیں اور ان کی ہار پاکستان کو دوسری ٹیموں سے پیچھے دھکیل سکتی ہے۔
پاکستان کو گروپ مرحلے میں چار میچز کھیلنے ہیں اور ٹیم پہلے ہی ان میں سے ایک، انڈیا کے خلاف کھیلنے سے انکار کر چکی ہے۔
پاکستان اپنے دوسرے گروپ مرحلے کے میچوں میں نیدرلینڈ، امریکہ اور نمیبیا سے کھیلے گا۔ یہ بظاہر آسان میچ لگتے ہیں، لیکن پاکستان کو پہلے ہی 2024 کے ٹی ٹوئنٹی ورلڈ کپ میں امریکہ کے ہاتھوں شکست کا سامنا کرنا پڑا تھا۔
اگر امریکہ کی ٹیم اس ٹورنامنٹ میں بھی بڑا اپ سیٹ کرتی ہے تو یہ پاکستان کے لیے چیلنج ہو سکتا ہے۔
قواعد کے مطابق کھیلنے سے انکار کرنے والی ٹیم کو نیٹ رن ریٹ میں بھی نقصان اٹھانا پڑے گا۔ تاہم، اس نقصان کی حد ٹورنامنٹ کے کھیل کے حالات میں بیان کردہ قواعد پر منحصر ہے۔ تاہم، نیٹ رن ریٹ اکثر ٹائی پوائنٹس کے حالات میں فیصلہ کن کردار ادا کرتا ہے۔
نیٹ رن ریٹ کے قوانین کے مطابق، کوئی بھی ٹیم جو میدان میں نہ اترے اسے میچ کے 20 اوورز میں صفر رنز سکور کرنے والی تصور کیا جائے گا۔ تاہم،دوسری ٹیم کے لیے نیٹ رن ریٹ کا اطلاق معمول کے مطابق ہوگا۔
سات فروری سے شروع ہونے والا ٹی ٹوئنٹی ورلڈ کپ آٹھ مارچ تک چلے گا۔ ان 30 دنوں میں کل 55 میچ آٹھ مختلف مقامات پر کھیلے جائیں گے: پانچ انڈیا اور تین سری لنکا میں۔
ٹورنامنٹ کا پہلا میچ پاکستان اور ہالینڈ کے درمیان کولمبو میں کھیلا جائے گا جبکہ فائنل احمد آباد کے نریندر مودی سٹیڈیم میں ہوگا۔
ٹورنامنٹ میں کل 20 ٹیمیں حصہ لے رہی ہیں: افغانستان، آسٹریلیا، کینیڈا، انگلینڈ، انڈیا، آئرلینڈ، اٹلی، نمیبیا، نیپال، نیدرلینڈ، نیوزی لینڈ، عمان، پاکستان، سکاٹ لینڈ، جنوبی افریقہ، سری لنکا، متحدہ عرب امارات، امریکہ، ویسٹ انڈیز اور زمبابوے۔
بنگلہ دیش اس فہرست میں نہیں ہے کیونکہ سکیورٹی وجوہات کا حوالہ دیتے ہوئے بنگلہ دیش حکومت نے آئی سی سی سے اپنے تمام میچز انڈیا سے باہر کرانے کا مطالبہ کیا تھا۔
آئی سی سی نے اس درخواست کو مسترد کرتے ہوئے سکاٹ لینڈ کو بنگلہ دیش کے بجائے ٹورنامنٹ میں شرکت کی دعوت دی۔ یہ پہلا موقع ہے جب بنگلہ دیش ٹی ٹوئنٹی ورلڈ کپ کا حصہ نہیں بنے گا۔
اس پر احتجاج کرتے ہوئے حکومت پاکستان نے یہ بھی کہا کہ وہ 15 فروری کو انڈیا کے خلاف ہونے والا میچ کھیلے گی۔
دریں اثنا، بنگلہ دیش کرکٹ بورڈ نے ایک نئے ٹی ٹوئنٹی ٹورنامنٹ کا آغاز کیا ہے۔ 5 فروری سے شروع ہونے والے ٹورنامنٹ میں تین ٹیمیں شامل ہیں، جن میں لٹن داس، نظم الحسین شانتو، اور اقبال علی جیسے بنگلہ دیشی کرکٹرز شامل ہیں، جو ورلڈ کپ میں شرکت کرنے سے قاصر ہیں۔ اس کا فائنل 9 فروری کو ہو گا۔
انڈیا نے 2007 میں پاکستان کو شکست دے کر پہلا ٹی ٹوئنٹی ورلڈ کپ جیتا تھا۔ اس کے بعد انڈیا نے 2024 میں ٹی ٹوئنٹی ورلڈ کپ جیتا تھا۔
پاکستان نے 2009 میں  ٹی ٹوئنٹی ورلڈ کپ جیتا تھا۔ اس کے بعد انگلینڈ، ویسٹ انڈیز، سری لنکا اور آسٹریلیا نے ٹائٹل جیتا ہے۔ تاہم ابھی تک کوئی بھی ٹیم لگاتار دو مرتبہ  ٹی ٹوئنٹی ورلڈ کپ نہیں جیت سکی ہے۔
20 ٹیموں کو چار گروپس میں تقسیم کیا گیا ہے، گروپ مرحلے کے لیے 40 میچز شیڈول ہیں۔
ہر گروپ سے سرفہرست دو ٹیمیں سپر ایٹ راؤنڈ میں جائیں گی، جس میں چار ٹیموں کے دو گروپ شامل ہوں گے۔ ہر گروپ کی سرفہرست ٹیمیں سیمی فائنل میں جائیں گی، فائنل مقابلہ 8 مارچ کو سرفہرست دو ٹیموں کے درمیان ہو گا۔

[187]
،تصویر کا ذریعہReuters/US Department of Justice
عالمی بندرگاہوں کو آپریٹ کرنے والی کمپنی ڈی پی ورلڈ کے سربراہ نے سزا یافتہ جنسی مجرم جیفری ایپسٹین سے  روابط کے انکشاف پر بڑھتے ہوئے دباؤ کے بعد کمپنی چھوڑ دی ہے۔
سلطان احمد بن سلیم کا چیئرمین اور چیف ایگزیکٹو کے عہدے سے استعفیٰ اس وقت سامنے آیا جب نئی جاری کی گئی فائلوں سے ظاہر ہوا کہ اماراتی بزنس ٹائیکون نے ایک دہائی کے دوران ایپسٹین کے ساتھ سینکڑوں ای میلز کا تبادلہ کیا۔
فائلوں میں ذکر ہونا کسی غلط کام میں ملوث ہونے کو ظاہر نہیں کرتا، لیکن بی بی سی نے اس معاملے پر تبصرے کے لیے سلطان احمد بن سلیم سے رابطہ کیا ہے۔
ڈی پی ورلڈ نے جمعے کو اُن کے استعفے کا اعلان کیا جس میں کہا گیا ہے کہ ’یہ استعفی فوری طور پر مؤثر‘ ہو گا۔ کمپنی نے عیسیٰ کاظم کو چیئرمین اور یوراج نارائن کو چیف ایگزیکٹو نامزد کیا ہے۔ ڈی ورلڈ کی ویب سائٹ سے سلطان احمد بن سلیم کی تصویر بھی ہٹا دی گئی ہے۔
دبئی کی کمپنی ڈی پی ورلڈ کا شمار دُنیا کی بڑی لاجسٹک فرم کے طور پر ہوتا ہے جو دُنیا کے چھ براعظموں میں پورٹ ٹرمینلز چلاتی ہے اور عالمی تجارتی انفراسٹرکچر میں اہم کردار ادا کرتی ہے۔
لیکن ایپسٹین فائلز کے سامنے آنے کے بعد ڈی پی ورلڈ کا دیگر کمپنیوں کے ساتھ  کاروبار متاثر ہوا ہے اور یہ دباؤ میں آ گئی ہے۔
اس ہفتے کے آغاز میں یو کے ڈیولپمنٹ فنانس ایجنسی اور کینیڈا کے دوسرے بڑے پینشن فنڈ لا کیس نے کہا کہ وہ فرم میں نئی ​​سرمایہ کاری کو منسوخ کر رہے ہیں۔
پرنس آف ویلز کا ’ارتھ شاٹ پراجیکٹ‘ جسے ڈی پی ورلڈ سے بھی فنڈنگ حاصل ہوتی ہے، نے فائلوں میں نام آنے کے بعد اس معاملے پر یو کے چیریٹی کمیشن کو رپورٹ کیا ہے۔
End of سب سے زیادہ پڑھی جانے والی
سلطان احمد بن سلیم پر دو امریکی قانون سازوں رو کھنہ اور تھامس میسی کی طرف سے بھی الزام لگایا گیا تھا کہ وہ ’چھ طاقتور شخصیات‘ میں سے ایک ہیں جو بدنام فنانسر ایپسٹین کے ساتھ منسلک تھے۔
کانگریس کے وہ ارکان جنھوں نے یہ فائلز عام کرنے سے متعلق قانون کی معاونت کی تھی کا کہنا ہے کہ کچھ فائلز کو خفیہ رکھنے کی کوشش کی گئی جن میں ان طاقتور شخصیات کے نام تھے۔
نو فروری کو تھامس میسی نے جیفری ایپسٹین کے دستاویزات میں حذف شدہ مواد کی نشاندہی کی۔ ان میں سے ایک 2009 کی ای میل تھی جس میں ایپسٹین نے ’ٹارچر ویڈیو‘ کا ذکر کیا تھا۔
ای میل موصول کرنے والے شخص نے جواب دیا کہ وہ چین اور امریکہ کے درمیان سفر کر رہے ہیں۔ تاہم اس مکالمے کا پورا سیاق و سباق معلوم نہیں ہے۔
امریکی حکام نے انکشاف کیا کہ ایپسٹین کی یہ ای میل موصول کرنے والے شخص سلطان احمد سلیم تھے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
بی بی سی عربی کی جانب سے کیے گئے تجزیے سے ظاہر ہوتا ہے کہ سلیم کا 2007 سے ایپسٹین کے ساتھ رابطہ تھا۔
ای میلز کے تبادلے سے پتہ چلتا ہے کہ دونوں میں گہری دوستی تھی اور دونوں ایک دوسرے کو باقاعدگی سے اپنے سفری منصوبوں، کاروباری آئیڈیاز اور رابطوں کے ساتھ ساتھ خبریں اور لطیفے بھی بھیجتے رہتے تھے۔
ایپسٹین نے جون 2013 کی ایک ای میل میں سلیم کو ’اپنے سب سے قابلِ اعتماد دوستوں میں سے ایک‘ کے طور پر بیان کیا۔ دونوں دُنیا بھر میں کاروبار سے متعلق خیالات، دبئی میں ’اسلامی‘ ڈیجیٹل کرنسی شروع کرنے جیسے منصوبوں پر تبادلہ خیال کرتے رہے۔
کئی برسوں کے دوران کی گئی ای میلز میں ایسا ظاہر ہوتا ہے کہ سلیم نے ایپسٹین سے اپنے، اپنی بیٹی اور اپنے خاندان اور دوستوں کی صحت کے معاملات پر بھی مشورے طلب کیے۔
ای میلز سے پتہ چلتا ہے کہ سلیم 2019 میں ایپسٹین کی وفات سے دو برس قبل سنہ 2017 تک اُن کے ساتھ رابطے میں رہے۔ حالانکہ سنہ 2008 میں جب اُنھیں 18 سال سے کم عمر فرد کو جسم فروشی کے لیے طلب کرنے کے لیے پہلی مرتبہ سزا سنائی گئی تو اس عرصے میں بھی وہ ایپسٹین کے ساتھ رابطے میں رہے۔
ای میلز سے ظاہر ہوتا ہے کہ سلیم اور ایپسٹین نے اپنے آس پاس کی لڑکیوں اور خواتین کے بارے میں بہت سے پیغامات کا تبادلہ کیا۔
ان ای میلز کا سیاق و سباق ہمیشہ واضح نہیں ہوتا ہے۔
سنہ 2013 کی ایک ای میل میں دونوں دو خواتین کی خوبصورتی کا موازنہ کر رہے ہیں جس میں وہ مالدوا کی ایک خاتون کو یوکرینی لڑکی سے کم خوبصورت قرار دے رہے ہیں۔
چار سال بعد کی ای میلز سے ظاہر ہوتا ہے کہ سلطان احمد بن سلیم نے جیفری ایپسٹین کا ’پرائیویٹ مساج کرنے والی خاتون‘ کے لیے ترکی کے ایک ہوٹل میں ’تمام طرح کے ٹریٹمنٹ‘ کی تربیت کا بندوبست کیا۔ ہوٹل کے رابطہ کار نے بھی تصدیق کی ہے کہ اُس وقت اس خاتون کو ’ایک وسیع اور مکمل تربیتی پروگرام‘ دینے کا کہا گیا تھا۔
اس ای میل ٹریل سے پتہ چلتا ہے کہ مذکورہ خاتون نے تصدیق کی کہ اُن کے پاس روس کا پاسپورٹ ہے۔
سنہ 2015 کی ایک ای میل میں سلیم نے ایپسٹین کو بتایا کہ اُن کے خیال میں سب سے زیادہ حسین خواتین روس میں ہوتی ہیں۔
دو الگ الگ ای میلز جو بظاہر سلیم کی ہیں، میں انکشاف کیا گیا کہ اُن کی ایک آئرش اور ازبک گرل فرینڈز تھیں۔
سنہ 2017 کی ایک ای میل میں بظاہر ایک خاتون کے پاسپورٹ کے ساتھ یہ لکھتے ہیں کہ ’یہ میری 22 سالہ نئی ازبک دوست ہے‘ جوابی ای میل میں ایسپٹین یہ تصحیح کرتے ہیں کہ ’اس کے پاسپورٹ کے مطابق وہ 23 سال کی ہے۔‘
ایک موقع پر سلیم اپنے دوست کو جنسی اور نسل پرستی پر مبنی لطیفے بھی بھیجتے ہیں۔
ایپسٹین کے ساتھ برسوں سے سلیم کی خط و کتابت سے ظاہر ہوتا ہے کہ وہ شادی شدہ تھے اور ایک موقع پر اُن کی دو بیویاں تھیں۔
ایسا لگتا ہے کہ سلطان سلیم نے ایپسٹین کو برطانوی حکومت میں لابنگ کے لیے استعمال کیا۔ ایپسٹین نے برطانوی سیاست دان لارڈ  مینڈیلسن سے رابطہ کیا تھا، جس کا مقصد سلیم کی کمپنی کو لندن گیٹ وے پورٹ چلانے کا کانٹریکٹ دلوانے کی کوشش کرنا تھا۔
ایپسٹین اور لارڈ پیٹر مینڈلسن کے درمیان تعلق خاص طور پر برطانیہ میں زیرِ بحث رہا، جہاں آخرکار مینڈلسن کو ستمبر میں امریکہ میں برطانیہ کے سفیر کے عہدے سے برطرف کر دیا گیا تھا۔
کانگریس کی جانب سے جاری کی گئی دستاویزات سے ظاہر ہوتا ہے کہ لارڈ مینڈلسن نے 2016 کے آخر تک  ایپسٹین سے رابطہ برقرار رکھا ہوا تھا۔
ای میل چین سے یہ بھی پتہ چلتا ہے کہ برطانیہ کی حکومت کو ڈی پی ورلڈ ڈیل کی حمایت کے لیے قائل کرنے کے لیے ہفتے پہلے سلیم اور لارڈ مینڈیلسن کے درمیان ایک میٹنگ بھی ہوئی تھی۔
دستاویزات سے یہ بھی پتہ چلتا ہے کہ ایپسٹین نے سلیم کو لارڈ مینڈیلسن کو خط تیار کرنے میں مدد کی تھی اور بزنس سیکریٹری کا ذاتی ای میل ایڈریس بھی شیئر کیا تھا۔
دستاویزات سے یہ واضح نہیں ہے کہ آیا ایپسٹین کی مداخلت نے اس منصوبے کی حتمی منظوری میں کوئی کردار ادا کیا۔ لیکن تبادلوں سے معلوم ہوتا ہے کہ ایپسٹین سلیم اور سینیئر سیاسی شخصیات کے درمیان ایک غیر رسمی ثالث کے طور پر کام کر رہے تھے۔
اس معاملے میں لارڈ مینڈیلسن کی طرف سے کسی غلط کام کی کوئی تجویز نہیں دی گئی ہے۔ بی بی سی نے اس پر تبصروں کے لیے ان سے رابطہ کیا ہے۔
مارچ 2016 میں سلیم نے ایپسٹین کو بتایا کہ اُنھوں نے لندن گیٹ وے بندرگاہ پر پرنس ولیم کا استقبال کیا اور اگلے دن بکنگھم پیلس میں ان کے ساتھ ایک تقریب میں شریک ہوئے۔ ای میلز سے پتہ چلتا ہے کہ ایپسٹین نے لفظ ’تفریح‘ کے ساتھ جواب دیا۔
دستاویزات میں ایسی ای میلز شامل ہیں جن سے ظاہر ہوتا ہے کہ ایپسٹین نے سلیم کو سیاست اور کاروبار سے تعلق رکھنے والی بین الاقوامی شخصیات سے ای میل کے ذریعے متعارف کرایا جن میں اسرائیل کے سابق وزیر اعظم یہود بارک اور ڈونلڈ ٹرمپ کے سابق مشیر سٹیو بینن شامل ہیں۔
اس کے بعد کی خط و کتابت میں سلیم اور وہ شخصیات دکھائی دیتی ہیں جو ایپسٹین کو کاپی کرتے ہوئے یا اسے پیغامات فارورڈ کرتے ہوئے ای میلز کے ذریعے براہ راست بات چیت کرتے ہیں۔
سنہ 2015 میں سلیم کی طرف سے بھیجی گئی ای میل میں ایپسٹین سے پوچھا گیا ہے کہ کیا اُنھوں نے ایلون مسک سے ان کی ’تجویز‘ کا ذکر کیا۔
ایسپٹین نے سلیم کو کینیا، سینیگال، گببون اور کانگو کے صدور سے متعارف کرنے کی بھی پیشکش کی۔ بی بی سی کی طرف سے دیکھی گئی دستاویزات سے یہ واضح نہیں ہے کہ آیا یہ پیشکش قبول کی گئی تھی۔
سلیم نے سنہ 2017 میں ٹرمپ کے صدارتی حلف برداری کی دعوت کے حوالے سے ایپسٹین سے مشورہ بھی طلب کیا تھا۔ خط و کتابت میں سلطان نے پوچھا کہ ’کیا مجھے دعوت قبول کرنی چاہیے، کیا ٹرمپ سے مصافحہ ممکن ہو گا۔‘
کئی ای میلز میں سلیم کے نیو یارک میں ایپسٹین کے گھر یا یو ایس ورجن آئی لینڈ میں اس کے جزیرے پر جانے کے منصوبوں کے بارے میں بات چیت دکھائی گئی ہے۔ وہ اپنے بین الاقوامی سفری منصوبوں کے بارے میں ایک دوسرے کو باقاعدگی سے اپ ڈیٹ کرتے رہتے تھے۔

[188]
پاکستان کے صوبہ بلوچستان میں پولیو کے ایک اور کیس کی تصدیق ہوگئی ہے جس کے بعد صوبے میں وائرس سے متاثرہ بچوں کی تعداد تین ہو گئی ہے۔
کوئٹہ میں صحت کے عالمی ادارے ڈبلیو ایچ او کے مطابق پولیوکے وائرس کی تصدیق افغانستان سے متصل ضلع قلعہ عبداللہ میں 8 ماہ کے ایک بچے میں ہوئی ہے۔
اس سے پہلے گذشتہ ہفتے  ملک کے چاروں صوبوں اور قبائلی علاقوں سے ایک ہی دن میں پولیو کے 13 نئے کیسز سامنے آنے کے بعد ملک بھر میں پولیو وائرس سے متاثرہ افراد کی تعداد 158 تک پہنچ گئی تھی۔
ڈبلیو ایچ او کے مطابق افغانستان سے متصل سرحدی شہر چمن میں 8 ماہ کے بچے محمد مزمل میں پولیو وائرس کی موجودگی کا شک ہونے پر اس کے خون کے نمونے ٹیسٹ کے لیے نیشنل انسٹیٹیوٹ آف ہیلتھ اسلام آباد بھیجے گئے تھے جہاں بچے میں پولیو وائرس کی تصدیق ہوئی۔
بلوچستان میں 2011 تک پاکستان کے دوسرے صوبوں کے مقابلے میں پولیو کے زیادہ تر کیس سامنے آئے لیکن اس سال کے شروع تک کوئی کیس رپورٹ نہ ہونے کے باعث حکام کی جانب سے یہ بھی دعویٰ کیا جاتا رہا کہ بلوچستان پولیو فری ہوگیا ہے۔
تاہم  رواں سال کے وسط میں صوبے سے ایک مرتبہ پھر پولیو کے کیسز سامنے آنا شروع ہوگئے ہیں۔
اس سال بلوچستان میں پولیو کے پہلے کیس کی تصدیق قلعہ عبداللہ میں ہوئی تھی جبکہ دوسرے کی اسی ماہ کے دوران کوئٹہ میں ہوئی۔
اب نئے کیس کی تصدیق کے بعد رواں سال کے دوران اب تک بلوچستان میں پولیو کے تین کیسز کی تصدیق ہوگئی ہے۔
End of سب سے زیادہ پڑھی جانے والی
پاکستان میں انسدادِ پولیو کی مہم ایک عرصے سے جاری ہے لیکن اس کے باوجود اس وائرس کو مکمل طور پر ختم نہیں کیا جا سکا۔
گذشتہ سال پولیو کے قطرے پلانے والے کارکنان پر کئی بار حملہ کیا گیا جس میں متعدد کارکنان ہلاک ہوئے تھے اور ان حملوں کے بعد پولیو مہم میں حصہ لینے والے کارکنوں کے ساتھ پولیس اہلکار تعینات کیے گئے تھے۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[189]
،تصویر کا ذریعہFamily of Kirsty Wilkinson
انتباہ: اس تحریر میں انسانی باقیات اور موت کی تفصیلات موجود ہیں جو چند قارئین کے لیے پریشان کن ہو سکتی ہیں۔
کرسٹی ولکنسن نے جب اپنے عروسی جوڑے کا انتخاب کیا تو اسے محفوظ رکھنے کے لیے انھوں نے ایک گلابی رنگ کا سوٹ کیس بھی خریدا۔ یہ فروری 2008 کی بات ہے۔
صرف ایک سال بعد وہی گلابی سوٹ کیس ایک ایسی خوفناک دریافت کا حصہ بن چکا تھا جس کے بعد ایک سفاک قاتل کی تلاش کا آغاز ہوا۔
ایک حالیہ دستاویزی فلم میں بتایا گیا ہے کہ اس قاتل کو انصاف کے کٹہرے میں کیسے لایا گیا۔
چھ اپریل 2009 کی صبح کو جب ایک لاری ڈرائیور سڑک سے گاڑی اتار کر ساؤتھ ویلز میں ایک مقام پر اترے تو انھیں ایک سوٹ کیس نظر آیا۔ انھیں لگا شاید یہ کسی گاڑی کی چھت سے گر گیا ہو گا۔
انھوں نے شناخت کے لیے اس سوٹ کیس کو کھولنے کی کوشش کی تو انھیں ایک ہاتھ اور خون آلودہ سنہری رنگ کے بال دکھائی دیے۔
چند ہی دن قبل اس مقام سے 20 میل دور ایک سینئر پولیس افسر ڈوریان لاوڈ کو ایک لاپتہ خاتون کے بارے میں اطلاع ملی تھی۔
30 مارچ کو 24 سالہ کرسٹی کے شوہر پال نے ان کی گمشدگی کی اطلاع دی تھی۔ پولیس نے گھر کی تلاشی لی لیکن انھیں کوئی مشکوک چیز نہ مل سکی۔ یہی وہ وقت تھا جب سوٹ کیس سے کرسٹی کی لاش ملی۔
End of سب سے زیادہ پڑھی جانے والی
پولیس افسر ڈوریان لاؤڈ کو یاد ہے کہ ’یہ ایک بھیانک موقع تھا۔ ہمیں سوٹ کیس کے اندر سے دو کالے رنگ کے شاپر بیگ ملے۔‘
’ایک کو لاش کے سر پر جبکہ دوسرے کو پیروں پر لپیٹا گیا تھا اور لاش کو گلابی رنگ کے سوٹ کیس میں ڈالا گیا تھا۔‘
،تصویر کا ذریعہFamily of Kirsty Wilkinson
تفتیشی ٹیم کو اس وقت تک صرف یہ شک تھا کہ یہ کرسٹی کی لاش ہے لیکن ان کو اس بات کا یقین نہیں تھا۔
بی بی سی ویلز کے لیے کام کرنی والی سابق صحافی پینی رابرٹس اس مقام پر موجود تھیں۔ وہ بتاتی ہیں کہ گھر سے 20 میل دور لاش کا ملنا بھی کافی حیران کن تھا۔
لاش کی نشان دہی کے لیے کرسٹی کی والدہ کیتھِی بروم فیلڈ کو بلایا گیا۔ انھوں نے بی بی سی ون ویلز کی سیریز ’دی ٹرتھ اباؤٹ مائی مرڈر‘ کو بتایا کہ ’یہ کسی ڈراونی فلم جیسا تھا۔ اس کی ناک اور جبڑا ٹوٹے ہوئے تھے۔ اس کے بال دھوئے جا چکے تھے لیکن پھر بھی ان میں خون موجود تھا۔‘
’میں صرف اس کی بھنویں پہچان پائی۔ مجھے اتنی تکلیف تھی کہ میں رو بھی نہیں پائی۔‘
پولیس نے کرسٹی کے شوہر پال کو اطلاع دی تو ان کا ردعمل مشکوک تھا کیوں کہ نہ تو انھوں نے اتنی بڑی خبر پر کوئی جذبات دکھائے اور نہ ہی پولیس کے کسی سوال کا جواب دیا۔
لیکن پولیس کے لیے شک کافی نہیں تھا۔ پوسٹ مارٹم رپورٹ سے علم ہوا کہ کرسٹی کی موت سے پہلے ان پر کتنا تشدد کیا گیا تھا۔
سابق فرانزک ماہر ڈاکٹر شیپرڈ کے مطابق ’زخموں سے یہ ثابت ہوتا تھا کہ حملے کی طوالت اور شدت بہت زیادہ تھی۔‘
کرسٹی کے حلق میں موجود ایک ہڈی تک ٹوٹ چکی تھی جس سے اس طاقت کا اندازہ ہو سکتا تھا جو اس کے خلاف استعمال ہوئی۔
،تصویر کا ذریعہYeti Television/BBC Cymru Wales
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
پولیس نے کرسٹی اور پال کے تعلق پر تفتیش شروع کر دی۔ کیتھی کے مطابق کرسٹی ایک ماڈل تھیں جن کا ماضی میں ایک شخص سے تعلق رہا تھا لیکن پھر اچانک انھوں نے پال سی شادی کرنے کا اعلان کر دیا تھا۔
یہ شادی ان کی ملاقات کے صرف تین ماہ بعد ہوئی لیکن کچھ عرصہ بعد ہی کیتھی نے دیکھا کہ ان کی بیٹی کے رویے میں تبدیلی آ رہی ہے۔ وہ بتاتی ہیں کہ جب بھی اس کا شوہر باہر سے گاڑی کا ہارن بجاتا تو ان کی بیٹی ’کسی خوفزدہ خرگوش کی مانند بھاگتی۔‘
کرسٹی اور پال کے ایک دوسرے کو لکھے جانے والے خطوط سے علم ہوا کہ ان کے تعلق میں مسائل موجود تھے اور فرانزک ماہر ڈاکٹر کیٹرن ولیم نے شواہد کی تفتیش کی۔ ان کے مطابق شواہد سے علم ہوا کہ اس تعلق میں ایسا رویہ موجود تھا جس میں کسی ایک کو ان کے دوستوں سے الگ رکھا جائے حتیٰ کہ اس شخص کی زندگی مکمل طور پر ان کے پارٹنر کے کنٹرول میں چلی جائے۔
کیتھی کے مطابق پال نے ایک موقع پر ان کی بیٹی کا گلہ اتنی شدت سے دبایا تھا کہ ’اسے واقعی ایسا لگا کہ وہ مرنے والی ہے۔‘ ان تمام شواہد کے باوجود یہ کہنا مشکل تھا کہ کرسٹی کا قاتل اس کا شوہر ہی ہے۔
پال نے پولیس کو بتایا کہ جس رات کرسٹی لاپتہ ہوئی وہ دونوں گھر سے باہر تھے لیکن وہ شراب کے نشے میں تنہا گھر لوٹا اور جاگنے پر اس نے دیکھا کہ کرسٹی موجود نہیں اور اس کا فون، پرس اور ہینڈ بیگ بھی غائب تھے۔
تاہم ہمسائیوں نے اس رات تین سے چار بجے کے درمیان شور کی آوازیں سنی تھیں۔ اوپر کی منزل والے فلیٹ میں رہنے والے ہمسائیوں کے مطابق انھیں کسی کی ’چلانے کی آوازیں سنائی دی تھیں جیسے کسی نے منھ پر ہاتھ رکھا ہوا ہو جس کے بعد ایسا محسوس ہوا کسی بھاری چیز کو باتھ روم سے گھسیٹا جا رہا ہو۔‘
پوسٹ مارٹم رپورٹ میں ثابت ہوا کہ کرسٹی کی موت تین سے چار بجے کے درمیان ہی ہوئی تھی۔ پولیس کو یہ ثبوت درکار تھا کہ کرسٹی کی موت فلیٹ میں ہوئی تھی۔ یہ ثبوت سینئر فرانزک ماہر کلیئر مورس کو مل گیا۔
ان کو ایک دیوار پر خون کے دھبے نظر آئے اور جب انھوں نے فرانزک روشنی میں مذید جانچ کی تو زمین پر مذید دھبے دکھائی دیے۔
ان کو فلیٹ کے دیگر حصوں میں بھی خون نظر آیا بشمول باتھ روم کے۔ ڈی این اے کی پروفائلنگ نے ثابت کیا کہ یہ خون کرسٹی کا ہی تھا۔ کچھ خون پال کے کپڑوں سے بھی ملا۔ لیکن اس مقدمے کو مذید مضبوط کرنے کے لیے ایک چیز باقی تھی کہ یہ ثابت کیا جائے کہ پال نے ہی کرسٹی کی لاش کو اس مقام پر پہنچایا جہاں سے لاری ڈرائیور کو لاش ملی تھی۔
فون ریکارڈ سے پتہ چلا کہ پال اس مقام پر موجود تھا کیوں کہ اس نے اسی جگہ سے ایک ٹیکسٹ بھیجا تھا اور یہ تقریبا وہی وقت تھا جب پولیس کے مطابق سوٹ کیس میں بند لاش کو اس جگہ چھوڑا گیا تھا۔
جنوری2010 میں پال کے خلاف کرسٹی کے قتل کا مقدمہ چلایا گیا اور چار فروری کو ان کو 19 سال قید کی سزا ہوئی۔
رابرٹس کو یاد ہے کہ عدالت میں مقدمے کی سماعت کے دوران پال کا رویہ بلکل نہیں بدلا۔ ’اس نے کوئی جذبات نہیں دکھائے۔‘

[190]
عالمی ادارۂ صحت کے مطابق مغربی افریقہ میں ایبولا وائرس سے متاثر ہونے والے 70 فیصد افراد ہلاک ہو گئے ہیں اور یہ تعداد گذشتہ اندازوں سے زیادہ ہے۔
عالمی ادارۂ صحت نے خبردار کیا ہے کہ اگر وائرس کے پھیلاؤ کو روکنے کے لیے مزید اقدامات نہیں کیے گئے تو رواں سال نومبر تک متاثرین کی تعداد 20 ہزار تک پہنچ جائے گی۔
ایک امریکی اندازے کے مطابق بدترین صورتِ حال میں جنوری 2015 تک وائرس سے متاثرہ افراد کی تعداد 14 لاکھ تک پہنچنے کا احتمال ہے۔
’ایبولا سے عالمی امن اور سکیورٹی کو خطرہ‘
عالمی ادارۂ صحت کے مطابق سینیگال اور نائجیریا میں وائرس کو کسی حد تک پھیلنے سے روکنے میں کامیابی حاصل ہوئی ہے جبکہ ایبولا وائرس سے متاثرہ افراد میں سے ہلاک ہونے والے افراد کی تعداد 2800 ہو گئی ہے۔
عالمی ادارۂ صحت کے نئے ممکنہ اعداد و شمار امریکی طبی جریدے نیوانگلینڈ جرنل آف میڈیسن میں شائع ہوئے ہیں اور اس میں پیشن گوئی کی گئی ہے کہ نومبر تک ایبولا کیسز کی تعداد 20 ہزار کے قریب پہنچ سکتی ہے۔
متاثرہ افراد کے معائنے سے ثابت ہوتا ہے کہ وائرس سے متاثر ہونے والے افراد میں سے 70 فیصد کی موت واقع ہو گئی جبکہ اس سے پہلے یہ اندازہ 50 فیصد تھا۔
ڈبلیو ایچ او کے سینیئر اہلکار ڈاکٹر کرسٹوفر ڈائے کے مطابق: ’اگر وائرس کو روکنے کے اقدامات میں بہتری نہیں لائی گئی تو ان تین ممالک میں ہر ہفتے ہزاروں نئے کیسز اور ہلاکتوں کی اطلاعات ملیں گی اور یہ پیشن گوئی بیماریوں سے بچاؤ اور روک تھام کے امریکی ادارے ’سی ڈی سی‘ کے جائزے کے مطابق ہے۔‘
End of سب سے زیادہ پڑھی جانے والی
سی ڈی سی کے مطابق صرف لائبیریا اور سیئرالیون میں رواں ماہ کے اختتام تک متاثرین کی تعداد 21 ہزار تک پہنچ سکتی ہے۔
صحت سے متعلق امریکی ایجنسی کے مطابق اگر وائرس کو روکنے کے لیے اقدامات تیز نہیں کیے گئے تو آئندہ سال جنوری تک متاثرین کی تعداد 14 لاکھ تک پہنچ سکتی ہے۔
گذشتہ جمعے کو اقوام متحدہ کی سلامتی کونسل نے مغربی افریقہ میں ایبولا وائرس کے پھیلاؤ کو ’عالمی امن اور سکیورٹی کے لیے خطرہ‘ قرار دیا تھا۔
سلامتی کونسل نے متفقہ قرارداد کے ذریعے دنیا پر زور دیا ہے کہ وہ ایبولا وائرس سے نمٹنے کے لیے زیادہ وسائل مہیا کرے۔
سلامتی کونسل کی قرارداد میں بعض ممالک کی جانب سے عائد سفری پابندیاں ہٹانے کا مطالبہ کرتے ہوئے کہا کہ ان ممالک کو الگ تھلگ کرنے کی بجائے وہاں امداد پہنچائی جانی چاہیے۔
اقوام متحدہ کے اہلکار کہہ چکے ہیں کہ ایبولا کا اس قدر تیزی سے پھیلاؤ صحت عامہ کا ایسا چیلنج ہے کہ ’دور حاضر میں جس کی مثال نظر نہیں ملتی۔‘

[191]
انڈیا کی ریاست اتر پردیش کے شہر غازی آباد کی ایک رہائشی سوسائٹی میں تین نو عمر بہنوں کی موت کی خبر نے آج کے جدید دور میں بچوں کی پرورش کے حوالے سے ایک بار پھر بحث کو جنم دے دیا ہے۔
غازی آباد کے شالیمار گارڈن کے علاقے کا یہ واقعہ کچھ دنوں سے خبروں میں ہے۔
شالیمار گارڈن کے اسسٹنٹ کمشنر اتل کمار سنگھ کا کہنا ہے کہ ’چار فروری کو سوا دو بجے اطلاع ملی کہ ٹیلا موڑ پولیس سٹیشن کی حدود میں ایک واقعہ پیش آیا ہے۔‘
’اطلاع ملتے ہی پولیس موقع پر پہنچ گئی۔ تینوں لڑکیوں کی موت اونچی عمارت سے گرنے کے باعث ہوئی تھی۔ انھیں ایمبولینس کے ذریعے لونی کے ہسپتال لے جایا گیا۔ وہاں کے ڈاکٹروں نے انہیں مردہ قرار دیا۔ پولیس معاملے کی جانچ کر رہی ہے۔‘
پولیس نے تاحال اس واقعے کا کوئی مقدمہ درج نہیں کیا ہے۔ پولیس کے مطابق لڑکیوں سے ان کے موبائل فون چھین لیے گئے تھے۔
ٹرانس ہندن غازی آباد کے ڈپٹی کمشنر نمیش پاٹل نے بی بی سی نیوز ہندی کو بتایا کہ پولیس فی الحال اس بات کی تحقیقات کر رہی ہے کہ آیا یہ خودکشی تھی یا نہیں۔
ڈپٹی کمشنر نمیش پاٹل کا کہنا ہے کہ پولیس نے ابھی تک اس معاملے کی ایف آئی آر درج نہیں کی ہے۔ ’ابتدائی تحقیقات سے پتہ چلتا ہے کہ فون اور کورین ثقافت میں دلچسپی اس واقعے کی اہم وجوہات ہو سکتی ہیں۔‘
’لڑکیوں کو کورین موسیقی، ڈرامے، مشہور شخصیات، جاپانی فلمیں اور کارٹون جیسے ’ڈوریمون‘، ’شن چین‘ کے ساتھ ساتھ آن لائن گیمز میں بھی بھی دلچسپی تھی۔‘
End of سب سے زیادہ پڑھی جانے والی
’اس کے علاوہ، وہ کوریائی ثقافت سے اس قدر متاثر تھیں کہ انھوں نے اپنے نام بھی بدل لیے تھے۔‘
تاہم نمیش پٹیل نے اس بات کا امکان رد کر دیا ہے کہ ’بلیو وہیل‘ جیسے ٹاسک پر مبنی گیمز ان لڑکیوں کی موت کی بنیادی وجہ ہو سکتی ہے۔
پوسٹ مارٹم رپورٹ میں کہا گیا کہ تینوں لڑکیوں کی موت بنیادی طور پر خون بہہ جانے اور زخموں کی وجہ سے ہوئی ہے۔ اونچائی سے گرنے کی وجہ سے ان کی کئی ہڈیاں ٹوٹ گئی تھیں۔
نمیش پاٹل نے کہا کہ خودکشی نوٹ میں مار پیٹ کا ذکر ہے، لیکن پوسٹ مارٹم رپورٹ میں لڑکیوں کے جسموں پر ایسی کسی چوٹ کے نشان نہیں ملے۔
ڈپٹی کمشنر کا کہنا ہے کہ ’ان کا خاندان مالی مشکلات کا شکار تھا اور گھریلو جھگڑوں نے حالات کو اور بھی مشکل بنا دیا تھا۔ کووڈ کے بعد خاندان کو بہت زیادہ مالی نقصان اٹھانا پڑا اور وہ بھاری قرضوں میں ڈوبے ہوئے تھے۔ کچھ سال پہلے گھر والوں نے لڑکیوں کو سکول سے بھی نکال لیا تھا۔‘
ان کا کہنا تھا کہ ’گھر میں لڑائی جھگڑے ہوتے رہتے تھے، باپ اپنی بیٹیوں کے ساتھ بہت سخت تھا، شروع میں بیٹیوں کے پاس دو موبائل فون تھے جو وہ مل کر استعمال کرتی تھیں، لیکن مالی تنگی کے باعث باپ نے چھ ماہ قبل ایک موبائل فون فروخت کر دیا تھا جبکہ واقعے سے 10 سے 15 دن پہلے دوسری موبائل فون بھی فروخت کر دیا تھا۔‘
لڑکیوں کے والد چیتن کمار پیشے کے اعتبار سے ایک سٹاک بروکر ہیں۔ میڈیا سے بات کرتے ہوئے ان کا کہنا تھا کہ انھیں 20 سے 30 لاکھ روپے کا نقصان ہوا ہے لیکن اس کا یہ مطلب نہیں کہ لڑکیاں خودکشی جیسا قدم اٹھا لیں۔
انھوں نے مزید بتایا کہ ان کی بیٹیوں نے اپنا نام بھی تبدیل کر لیے تھے۔ ’بیٹیاں کہتی تھیں کہ ’پاپا، چلو کوریا چلتے ہیں۔‘ وہ اپنے انڈین ناموں سے چڑنے لگی تھیں۔‘
پولیس کا کہنا ہے کہ ’چیتن کمار کی دو بیویاں ہیں جو کہ دونوں بہنیں ہیں۔ گھر میں اس کی ایک سالی بھی ساتھ رہتی ہے۔ دونوں بیویوں سے ان کے کل پانچ بچے ہیں۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
جب بی بی سی نے اس واقعے کے بارے میں مقامی لوگوں سے بات کی تو لڑکیوں کی ہی بلڈنگ میں رہنے والے آر کے سنگھانیہ نے بتایا کہ واقعے کے روز ایک زوردار آواز سے ان کی آنکھ کھلی۔
ان کا کہنا تھا کہ شور سن کر سوسائٹی کے لوگ اپنے گھروں سے باہر نکلے تو دیکھا کہ تینوں لڑکیوں کی لاشیں زمین پر پڑی ہیں۔ اس کے بعد فوری طور پر پولیس کو اطلاع کر دی گئی۔
سوسائٹی کے سکریٹری راہول کمار جھا نے بی بی سی ہندی کو بتایا کہ جب وہ چیتن کمار کے گھر میں گئے تو دیکھا کہ لڑکیوں کا کمرہ اندر سے بند تھا۔ ’کہا جا رہا ہے کہ لڑکیوں نے اس ہی کمرے سے چھلانگ لگائی تھی۔‘
’پولیس نے دروازہ توڑا۔ اندر فرش پر فیملی کی تصاویر پڑی ہوئی تھیں اور کمرے سے ایک خودکشی نوٹ بھی ملا جس پر ’سوری، ڈیڈ‘ لکھا تھا۔‘
اس واقعے کے بعد بچوں میں فون کی لت پر بحث دوبارہ شروع ہو گئی ہے۔
سوسائٹی کی رہائشی کلثوم کا کہنا ہے کہ ’ہمارے بچے اتنے خوفزدہ ہیں کہ وہ رات کو سو نہیں پاتے۔ میری رائے میں والدین کو کم از کم معلوم ہونا چاہیے کہ ان کے بچے فون پر کیا کر رہے ہیں۔‘
اس کے ساتھ ہی سوسائٹی میں رہنے والے لوگ فون مینجمنٹ اور کونسلنگ پر بات چیت کرتے نظر آئے۔
بچوں کی ماہرِ نفسیات نیلیش دیسائی کا کہنا ہے کہ فون کی لت بھی کسی نشے کی لت کے مترادف ہوتی ہے۔
’نوجوانی ایک بہت نازک دور ہوتا ہے۔ بدلتے ہوئے معاشرے میں ٹیکنالوجی کا عمل دخل بڑھتا جا رہا ہے۔ ایسے میں اگر بچوں سے اچانک فون چھین لیا جائے تو اس سے بڑا مسئلہ پیدا ہو سکتا ہے۔ ایک چھوٹے بچے کے لیے یہ کسی نشے کی لت جیسا ہے۔‘
ان کا کہنا ہے کہ ’فون کے استعمال سے ہارمون ڈوپامین خارج ہوتا ہے، جس سے ہمیں خوشی کا احساس ہوتا ہے۔ یہ کسی بھی کیمیائی مادے کی طرح موثر ہے۔ جب والدین اچانک اپنے بچوں سے فون چھین لیتے ہیں، تو ان کی حالت ایسی ہو جاتی ہے جیسے ان سے اچانک نشہ چھڑوا دیا گیا ہو۔‘
دہلی سے تعلق رکھنے والی ماہر نفسیات ڈاکٹر بھاونا برمی کا کہنا ہے کہ ’طویل عرصے تک سکول نہ جانے کا مطلب صرف تعلیم سے محرومی نہیں، اس سے ذہنی کمزوری بھی ہو جاتی ہے۔‘
’سکول صرف علم سیکھنے کی جگہ نہیں، یہ نوعمروں کی صحت مند نشوونما میں ایک اہم ڈھانچے کی حیثیت رکھتا ہے۔‘
ڈاکٹر بھوانا کہتی ہیں کہ ’میں نے ایسے بہت سے نوجوانوں اور خاندانوں کے ساتھ کام کیا ہے جن میں کے پاپ، کورین ڈراموں، کوریائی خوبصورتی کے رجحانات، اور بتوں کے بارے میں دلچسپی محض دلچسپی سے کہیں آگے بڑھ گئی تھی۔ لامتناہی مواد اور مصنوعی ذہانت کے چیٹ بوٹس کے ساتھ رول پلے اور بھی نقصان دہ ہو سکتا ہے۔‘
وہ کہتی ہیں کہ کئی سالوں تک سکول نہ جانے کے بعد بچے گھر میں اکیلے رہ جاتے ہیں اور ایسے میں بہن بھائی ایک ہی طرح کا مواد دیکھنے لگتے ہیں۔ ’وہ ایک ساتھ دیکھتے ہیں، ایک ساتھ بات چیت کرتے ہیں، اور مشترکہ کوریائی شناخت بناتے ہیں۔ وہ دنیا سے الگ اپنی ایک چھوٹی سی دنیا بنا لیتے ہیں جہاں ان کا تخیل ہی ان کی واحد محفوظ اور دلچسپ جگہ بن جاتا ہے۔‘
دونوں نفسیاتی ماہرین کا کہنا ہے کہ ایسی صورت حال میں والدین کو گھبرانے کی ضرورت نہیں۔
والدین اپنے بچوں کے فون کی لت پر قابو پانے کے لیے مندرجہ ذیل اقدامات کر سکتے ہیں۔ انھیں خود اپنے فون کا استعمال کم کرکے بچوں کے لیے رول ماڈل بننا چاہیے۔ فون کے استعمال کے لیے ایک وقت کی حد مقرر کریں، یعنی بچوں کو بتائیں کہ وہ دن میں کتنے گھنٹے فون یا آئی پیڈ استعمال کر سکتے ہیں۔ کھیلوں جیسی سرگرمیوں کی حوصلہ افزائی کریں، ان سے بات کرتے رہیں۔

[192]
رواں مہینے کی 24 تاریخ کو روس کے یوکرین پر حملے کو چار سال مکمل ہو جائیں گے۔ چار سال سے یہ جنگ بغیر کسی وقفے کے جاری ہے اور اس کے ختم ہونے کے کوئی آثار دکھائی نہیں دیتے۔
امریکہ کی ثالثی میں روس یوکرین مذاکرات ابوظہبی میں ہو رہے ہیں۔ جمعرات کے روز ان مذاکرات کا ایک اور دور بغیر کسی پیش رفت کے ختم ہو گیا۔
جب سفارت کاری سے نتائج نہیں مل رہے تو کیا دونوں ممالک کے پاس ایسے جدید ہتھیار موجود ہیں جو ممکنہ طور پر جنگ کا پلڑا کسی ایک جانب جھکا سکیں؟
روس اور یوکرین کی فوجیں کروز اور بیلسٹک میزائل استعمال کرتی ہیں، ان میں سے کچھ نئے ہیں اور ان کا استعمال تجرباتی بنیادوں پر کیا جا رہا ہے۔
بیلسٹک میزائلز کا نشانہ درست ہوتا ہے لیکن وہ راڈار کی نظر میں آ جاتے ہیں، جبکہ کروز میزائل زمین کے قریب رہتے ہوئے کم بلندی پر پرواز کرتے ہیں اور ان کا پتا لگانا زیادہ مشکل ہو جاتا ہے۔
یوکرین کا زیادہ انحصار ان میزائلوں پر ہے جو مغربی اتحادی اسے فراہم کرتے ہیں۔ اس نے امریکی ساختہ اے ٹی اے سی ایم ایس (آرمی ٹیکٹیکل میزائل سسٹمز) میزائلوں کے ساتھ ساتھ برطانیہ اور فرانس کے مشترکہ طور پر تیار کردہ سٹارم شیڈو/سکیلپ میزائل روسی علاقوں پر داغے ہیں۔
لیکن یوکرین اپنی مقامی اسلحہ سازی کی صنعت کو تیزی سے وسعت دے رہا ہے۔
بی بی سی کے دفاعی نامہ نگار جوناتھن بیل کہتے ہیں کسی ملک کی حدود میں اندر تک جا کر حملہ کرنا جنگ کا اہم حصہ سمجھا جاتا ہے اور اس مقصد کے لیے یوکرین زیادہ تر طویل فاصلے تک پہنچنے والے ڈرون استعال کرتا ہے۔
End of سب سے زیادہ پڑھی جانے والی
ہمارے نامہ نگار کے مطابق یوکرین اب تک روس کے مقابلے پر پسپا ہو رہا ہے، ایک ایسے محاذ پر جس کی طوالت ایک ہزار کلومیٹر سے زیادہ ہے۔ تو یوکرین اب روس کی جنگی معیشت کو ہدف بنانے کی رفتار بڑھا رہا ہے تاکہ روس کی پیش قدمی کو سست کر سکے۔
،تصویر کا ذریعہMoose Campbell/BBC
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
یوکرین میں مقامی طور پر تیار کردہ اسلحہ کی پیداوار میں فلیمنگو کروز میزائل کو بڑی پیش رفت سمجھا جا رہا ہے۔ یہ میزائل یوکرینی دفاعی کمپنی فائر پوائنٹ نے بنایا ہے۔ ہمارے نامہ نگار کے مطابق یہ دور تک مار کرنے والا ایک ایسا ہتھیار ہے، جسے مغربی ملک یوکرین کو فراہم کرنے میں ہچکچاتے رہے ہیں۔
یہ میزائل تین ہزار کلومیٹر دور تک ہدف کو نشانہ بنا سکتا ہے۔ یہ 900 کلومیٹر فی گھنٹہ کی رفتار سے سفر کرتا ہے اور ایک ہزار 150 کلو گرام وزنی وار ہیڈ لے جانے کی صلاحیت رکھتا ہے۔ یعنی یہ روس کے ان سٹریٹیجک اہداف کو بھی نشانہ بنا سکتا ہے جو ڈرونز یا نیپچون میزائل جیسے کم فاصلے تک مار کرنے والے ہتھیاروں کی پہنچ سے باہر ہیں۔
اس کی پہنچ امریکی ساختہ ٹوماہاک میزائل کے برابر ہے۔ یہ وہ جدید اور مہنگا ہتھیار ہے جو امریکی صدر ڈونلڈ ٹرمپ نے یوکرین کو دینے سے انکار کر دیا تھا۔
چونکہ یہ میزائل یوکرین خود تیار کرتا ہے اس لیے وہ فلیمنگو کو کسی بھی ہدف پر داغ سکتا ہے۔ مغربی اتحادی روس کی جارح افواج سے لڑنے کے لیے یوکرین کی مدد تو کر رہے ہیں لیکن ساتھ ہی کچھ پابندیاں بھی لگا رکھی ہیں۔ تاہم فلیمنگو میزائل کے استعمال میں یوکرین کسی بھی قسم کی پابندی سے آزاد ہے۔
یوکرین کے صدر ولادیمیر زیلنسکی نے فلیمنگو کو اپنے ملک کے سب سے کامیاب میزائلوں میں سے ایک قرار دیا ہے۔ اگرچہ جنگ میں اس کے استعمال کی کم ہی تفصیلات عوام کے سامنے لائی گئی ہیں۔
اسی دوران روس نے پانچ ہزار 500 کلومیٹر دور تک مار کرنے والا نیا میزائل ’اوریشنک‘ تیار کیا ہے۔
اپنی رفتار کی وجہ سے یہ دیگر بیلسٹک میزائلوں سے الگ ہے۔ سنہ 2024 میں روسی صدر ولادیمیر پوتن نے کہا تھا کہ یہ میزائل ایک سیکنڈ میں ڈھائی سے تین کلو میٹر تک سفر کر سکتا ہے۔ اس کا مطلب ہے یوکرین کے لیے اوریشنک کو روکنا بہت زیادہ مشکل ہو گا۔
جنگ کے دوران روس اب تک دو بار یہ میزائل استعمال کر چکا ہے۔ پہلی بار نومبر 2024 میں وسطی شہر دنیپرو میں یہ میزائل استعمال کیا گیا اور دوسری بار جنوری 2026 میں مغربی شہر لویو میں۔
یہ خیال کیا جاتا ہے کہ اوریشنک کا وار ہیڈ جب ہدف کو نشانہ بنانے کے قریب ہوتا ہے تو کئی حصوں میں تقسیم ہو جاتا ہے۔ ہر حصہ الگ الگ ہدف کی طرف جاتا ہے۔ اس کے نتیجے میں چند لمحوں کے وقفوں سے مسلسل دھماکے سنائی دیتے ہیں۔
اندازوں کے مطابق بیلجیئم، ڈنمارک، نیدرلینڈز اور ناروے سمیت دیگر نیٹو ممالک نے جن 90 ایف 16 طیاروں کا وعدہ کیا تھا، ان میں سے آدھے یوکرین کو مل چکے ہیں۔
سمجھا جاتا ہے کہ یہ طیارے ہمہ جہت ہیں، ان کی دیکھ بھال آسان ہے اور وہ امریکہ اور نیٹو کے معیار سے بنائے گئے تقریباً ہر قسم کے ہتھیار لے جانے کی صلاحیت رکھتے ہیں۔
ایف 16 کو سنہ 1978 میں امریکی فضائیہ میں شامل کیا گیا تھا۔ بہت سی مغربی فوجیں اب مرحلہ وار ان پرانے لڑاکا طیاروں کو ریٹائر کر رہی ہیں۔ ان کی جگہ امریکی ساختہ ایف 35 طیارے لے رے ہیں، جو سنہ 2015 میں متعارف کرائے گئے تھے۔
اس کے باوجود ایف 16 یوکرین جیسے ملک کی چھوٹی فضائیہ کے لیے بہت معنی رکھتا ہے۔ کیوں کہ یوکرین کی فضائیہ اب تک مگ 29 طیاروں کو اپنے بنیادی جنگی طیاروں میں سے ایک کے طور پر استعمال کر رہی تھی۔ یہ سوویت لڑاکا طیارے سنہ 1970 کی دہائی کے ہیں۔
جب ایف 16 متعارف کروائے گئے تو ایک یوکرینی پائلٹ نے قومی ٹیلی وژن پر اس کی یوں تعرف کی: ’جس طرح کے جہاز ہم ابھی تک اڑا رہے تھے، ان کے مقابلے پر ایف 16 ایسے ہیں جیسے سمارٹ فون کے سامنے بٹن والے پرانے فون۔‘
ایف 16 بنیادی طور پر فضائی دفاع کو مضبوط بنانے اور زمینی اہداف پر درست نشانے لگانے کے لیے استعمال ہوتا ہے۔
یوکرینی پائلٹ گواہی دیتے ہیں کہ ایف 16 کا استعمال بہت کامیاب رہا ہے۔ یوکرینی فضائیہ نے ایک مثال یہ دی کہ دسمبر 2024 کی ایک جنگی لڑائی میں یوکرینی پائلٹ نے چھ روسی کروز میزائل مار گرائے۔
آج بھی یوکرین میں فضا کے دفاعی مشنز کا کلیدی کردار ایف 16 کے ہی پاس ہے۔
جدید روسی فضائیہ کی اصل طاقت سخوئی طیارے ہیں۔ ان میں ایس یو 30، ایس یو 34 اور 35 شامل ہیں۔ اور تو اور پانچویں نسل کا سخوئی ایس یو 57 لڑاکا طیارہ بھی۔ تاہم بی بی سی نیوز رشین کے مطابق ابھی اس کی پیداوار بڑے پیمانے پر نہیں کی جا رہی۔
روسی سخوئی طیاروں میں جدید ریڈار ہیں اور فضا سے فضا میں طویل فاصلے تک مار کرنے والے میزائل بھی۔ مثال کے طور پر آر 37 کی دعویٰ کردہ پہنچ 200 کلومیٹر سے زیادہ ہے، یہ بھاری میزائل اور بم لے کر جا سکتا ہے اور مگ 39 اور ایف 16 کے مقابلے میں خاصے زیادہ فاصلے تک پرواز کر سکتا ہے۔
ورلڈ ڈائریکٹری آف ماڈرن ملٹری ایئرکرافٹ کے مطابق طاقت کے اعتبار سے امریکہ کے بعد روسی فضائیہ دنیا میں دوسرے نمبر ہے اور لڑاکا طیاروں کی مجموعی تعداد کے حساب سے روس کو یوکرین پر بہت زیادہ برتری حاصل ہے۔
روسی طیارے یوکرین کی حدود میں دور تک اگر جائیں بھی تو بہت ہی کم جاتے ہیں، اس خوف سے کہ مغرب کے فراہم کردہ زمین سے فضا میں مار کرنے والے نظام، جیسے کہ پیٹریاٹ، انھیں مار گرائیں گے۔
بی بی سی نیوز کے ایلیا ابیشیف کے مطابق موجودہ تنازع میں کلاسیکی فضائی لڑائیاں کم ہی ہوتی ہیں۔
انھوں نے مزید کہا کہ عام طور پر دونوں فریق ایک دوسرے کی فضائی حدود میں داخل ہوئے بغیر لڑاکا طیاروں کے ذریعے میزائلوں سے زمینی اہداف پر حملے کرتے ہیں یا دور سے بم برساتے ہیں۔
نگرانی کرنی ہو، اہداف کو نشانہ بنانا ہو، میزائل داغنے ہوں یا ہدف تک پہنچ کر پھٹ جانا ہو؛ ایسے کاموں کے لیے جنگ کے دوران ڈرونز کا استعمال بھی وسیع پیمانے پر کیا گیا۔
بی بی سی کے دفاعی نامہ نگار کے مطابق یوکرین اب روبوٹس اور ڈرونز جیسے نظام تیار کرنے میں دنیا کے اکثر ممالک سے آگے ہے۔ بلومبرگ نے نومبر 2025 میں رپورٹ کیا کہ یوکرین ایک سال میں تقریباً 40 لاکھ ڈرونز بناتا ہے۔
گذشتہ سال کا ’آپریشن سپائیڈر ویب‘ یوکرین کی کامیاب ڈرون حکمت عملی کا ثبوت تھا۔ اس آپریشن میں 110 یوکرینی ڈرون روس سمگل کیے گئے اور 40 سے زیادہ بمبار طیاروں کو نشانہ بنایا گیا۔
یوکرین محاذ جنگ پر لڑاکا ڈرونز اور سمندر میں بحری ڈرونز بھی استعمال کرتا ہے، جنھوں نے متعدد روسی جنگی جہازوں کو ڈبونے میں مدد کی ہے۔
ایف پی ون اور ٹو جیسے یوکرینی ساختہ ڈرونز سستے بھی ہیں اور بہت جلد تیار کیے جا سکتے ہیں۔ ایف پی ون تو روس کے اندر ماسکو تک پہنچنے کی صلاحیت رکھتا ہے۔
جنگ کے آغاز پر یوکرین نے ترکی کے فراہم کردہ بیرکتار ٹی بی 2 ڈرونز، امریکہ کے فراہم کردہ سوئچ بلیڈ کامیکازی ڈرونز (ایسے ڈرونز جو ہدف سے ٹکرا کر پھٹ جائیں) اور نگرانی کے لیے عام طور پر دستیاب ڈرونز، جیسے کہ چینی ساختہ ڈی جے آئی میوک تھری استعمال کیے۔
بی بی سی نیوز روس کی رپورٹ کے مطابق کریملن پیداوار بڑھانے کی کوشش کر رہا ہے تاکہ ہر سال دسیوں ہزاروں سستے حملہ آور ڈرونز تیار کر سکے۔
روسی نیوز ایجنسی تاس کے مطابق روس نے نومبر میں روبوٹ نظام چلانے والی فورس بنانے کا اعلان کیا جو اس کے ڈرون پروگرام کو سنبھالے گی۔
بی بی سی روس کے نمائندے کا کہنا ہے کہ اس سے ظاہر ہوتا ہے ڈرون کی تیاری اب روس کی دفاعی حکمت عملی میں ترجیح بن چکی ہے۔
روسی میڈیا کی سنہ 2025 کی رپورٹس میں ذکر تھا کہ آرٹیمس 10، ٹووک، سیریئس اور دیگر کئی ناموں والے ڈرونز بنائے جا رہے ہیں۔ کہا گیا تھا کہ یہ ڈرون جدید ترین ہیں اور بڑے پیمانے پر پیداوار کے لیے تیار بھی۔
تاہم ایسی کوئی رپورٹ نہیں آئی کہ انھیں جنگ کے دوران استعمال کیا گیا ہو۔ بی بی سی نیوز رشین کے مطابق زیادہ امکان یہی ہے کہ روسی فوج کے پاس نئی اقسام کے ان ڈرونز کی تعداد زیادہ نہ ہو۔
سنہ 2025 کے دوران روس نے پہلے سے موجود ڈرونز کو جدید بنانے کا سلسلہ جاری رکھا۔ جیسے کہ ٹیکٹیکل مولنیا ٹو جو کامیکازی ڈرون کے طور پر استعمال ہوتا ہے۔
اس سے پہلے روس نے ایران سے شاہد ڈرون درآمد کیے تھے لیکن اب وہ انھی ڈرونز کی روسی ساخت استعمال کرتا ہے جس کا نام گیران ٹو ہے۔ شاہد کی طرح یہ بھی پروں والے ڈرون ہیں جو اکثر کامیکازی حملوں کے لیے استعمال ہوتے ہیں۔
گیران ڈرونز عام طور پر یوکرین کے شہروں، ٹرانسپورٹ نیٹ ورکس اور شہری و فوجی انفراسٹرکچر پر طویل فاصلوں کے حملوں کے لیے استعمال کیے جاتے ہیں۔
روس اب بھی اس قسم کے تین ہزار ڈرونز ہر ماہ تیار کر رہا ہے۔ واشنگٹن میں موجود انسٹی ٹیوٹ فار سائنس اینڈ انٹرنیشنل سکیورٹی کے تجزیے کے مطابق سنہ 2025 کی گرمیوں اور خزاں کے دوران روس نے ہر روز شاہد کی طرز کے 175 ڈرونز اہداف کی طرف بھیجے۔
ڈرونز کا آپریٹر سے رابطہ ایک ایسا مسئلہ ہے جو دونوں فریقوں کو متاثر کر سکتا ہے۔ کچھ ڈرونز راستہ تلاش کرنے کے لیے سیٹلائٹ لنکس پر انحصار کرتے ہیں۔
ایلون مسک نے حال ہی میں کوششیں کی ہیں کہ ڈرون حملوں کے لیے روس ان کے سٹار لنک سیٹلائٹ استعمال نہ کر سکے۔ یوکرینی حکام کا کہنا ہے کہ ایلون مسک کے اس قدم سے 'حقیقی نتائج' حاصل ہوئے۔
بی بی سی روس کے ایلیا ابیشیف کے مطابق روس کا اپنا سیٹلائٹ نظام گیزپروم سپس سسٹمز اسٹار لنک کے مقابلے میں بہت محدود ہے۔ یعنی جنگی حالات میں اس کی دستیابی ہمیشہ یقینی نہیں ہوتی۔
ایلیا ابیشیف مزید بتاتے ہیں کہ دیگر متبادل، جیسے کہ فائبر آپٹک کیبلز سے منسلک ڈرونز یا ریڈیو ٹرانسمیشن استعمال کرنے والے ڈرونز کم فاصلے تک کام کرتے ہیں اور اتنے موثر، قابل اعتماد یا سستے نہیں ہوتے۔
یوکرین اور روس کے درمیان ٹیکنالوجی کی جنگ میں مصنوعی ذہانت ایک نیاز محاذ بن چکی ہے۔ بی بی نیوز یوکرین سے اولے چیرنش کے مطابق مصنوعی ذہانت استعمال کرنے والے نئے ہتھیار میدان جنگ کی صورتحال بدل سکتے ہیں۔
یوکرین کے وزیر دفاع میخائلو فیودوروف کا کہنا ہے کہ اس طرح کی ٹیکنالوجی پر کام پہلے ہی جاری ہے لیکن ابھی تک ایسا کوئی تیار شدہ ہتھیار دستیاب نہیں جو موثر طریقے سے مصنوعی ذہانت استعمال کرتا ہو۔
ہمارے نمائندے کے مطابق اگر یہ کوششیں کامیاب ہو گئیں تو چھوٹے ڈرونز کی کارکردگی بھی خاصی بڑھ جائے گی۔
بی بی سی روس کے مطابق کریملن بھی ایسے ڈرون تیار کر رہا ہے جو مصنوعی ذہانت استعمال کرتے ہوئے ہدف کو خود کار طریقے سے نشانہ بنا سکیں۔

[193]
،تصویر کا ذریعہGetty Images/ PSL
پاکستان سپر لیگ کے لیے کھلاڑیوں کی نیلامی کا عمل بدھ کو مکمل ہو گیا جس کے دوران آٹھ ٹیموں نے کل 103 کھلاڑیوں کی خدمات حاصل کر کے ٹورنامنٹ کے11ویں ایڈیشن کے لیے اپنا سکواڈ تیار کر لیا ہے۔
ان ٹیموں نے نیلامی سے قبل ہی ’ریٹینشن پالیسی‘ اور ڈائریکٹ سائننگ کی سہولت کا فائدہ اٹھاتے ہوئے 38 کھلاڑی اپنے سکواڈ میں شامل کر لیے تھے یوں پی ایس ایل 11 میں کل 141 کھلاڑی حصہ لیں گے۔
پی ایس ایل کے11 ویں سیزن کا آغاز 26 مارچ سے ہو رہا ہے اور حال ہی میں دو نئی ٹیموں کے اضافے کے بعد اب مجموعی طور پر آٹھ ٹیمیں ٹائٹل کے حصول کے لیے مدمقابل ہوں گی۔
پی ایس ایل کے 11 ویں سیزن میں کھلاڑیوں کے انتخاب کے بعد سب سے مہنگے کھلاڑی سٹیو سمتھ ثابت ہوئے ہیں، جن کی خدمات سیالکوٹ سٹالینز نے 14 کروڑ روپے میں حاصل کی ہیں۔ ان کے علاوہ صائم ایوب کی خدمات حیدرآباد کنگزمین نے 12 کروڑ 60 لاکھ میں حاصل کی ہیں۔
بدھ کو ہونے والی نیلامی میں بولی کا آغاز آل راؤنڈر فہیم اشرف کے نام سے ہوا جنھیں اپنی ٹیم میں شامل کرنے کے لیے فرنچائز مالکان کے درمیان سخت مقابلہ دیکھنے کو ملا تاہم آخر میں اسلام آباد یونائیٹڈ نے ساڑھے آٹھ کروڑ کی  بولی دے کر انھیں اپنے سکواڈ کا حصہ بنا لیا۔
نیلامی میں سب سے زیادہ بولی فاسٹ بولر نسیم شاہ کے لیے لگی جنھیں راولپنڈی کی ٹیم نے آٹھ کروڑ 65 لاکھ میں خریدا۔ جبکہ حارث رؤف کو لاہور قلندرز نے سات کروڑ 60 لاکھ میں دوبارہ اپنی ٹیم کا حصہ بنایا۔
فخر زمان کے لیے سخت مقابلہ دیکھنے کو ملااور چار کروڑ 20 لاکھ کی بنیادی قیمت والے اوپنر کو انھیں ریلیز کرنے والی ٹیم لاہور قلندرز نے سات کروڑ 95 لاکھ روپے کی بولی دے کر دوبارہ ٹیم میں شامل کر لیا۔
پاکستان کی قومی ٹی 20 ٹیم کے کپتان سلمان علی آغا کے لیے اسلام آباد اور کراچی کی ٹیموں میں مقابلہ ہوا اور کامیاب بولی پانچ کروڑ 85 لاکھ روپے کی تھی جو کراچی کنگز نے دی جبکہ صاحبزادہ فرحان  پانچ کروڑ 70 لاکھ روپے میں سیالکوٹ سٹالیئنز کا حصہ بنے۔ اس کے علاوہ محمد عامر کو راولپنڈی کی ٹیم نے پانچ کروڑ 40 لاکھ روپے کے عوض حاصل کیا۔
End of سب سے زیادہ پڑھی جانے والی
غیر ملکی کھلاڑیوں کی بات کی جائے تو کراچی کنگز نے آسٹریلیا کے ڈیوڈ وارنر کے لیے سات کروڑ 90 لاکھ روپے کی کامیاب بولی دی جبکہ نیوزی لینڈ کے ڈیرل مچل کے اسلام آباد اور راولپنڈی میں مقابلہ ہوا جس کا نتیجہ راولپنڈی کے حق میں نکلا جس نے مچل کی خدمات آٹھ کروڑ پانچ لاکھ روپے کے عوض حاصل کیں۔
اس کے علاوہ اسلام آباد یونائیٹڈ کی ٹیم نے نیوزی لینڈ کے کھلاڑی مارک چیپمین کی خدمات سات کروڑ روپے کے عوض حاصل کی ہیں۔
پی ایس ایل کی انتظامیہ نے رواں برس سیزن 11 کے لیے انڈین پریمیئر لیگ کی طرز پر پہلی مرتبہ کھلاڑیوں کی نیلامی کا طریقۂ کار متعارف کروایا۔ پاکستان سپر لیگ میں کھلاڑیوں کا انتخاب پلیئرز ڈرافٹ کے طریقہ کار کے تحت کیا جاتا تھا لیکن اس مرتبہ آئی پی ایل کی طرز پر کھلاڑیوں کی ’بیس پرائس‘ مقرر کر کے نیلامی کی گئی۔
پاکستان کرکٹ بورڈ کے مطابق پی ایس ایل میں کھلاڑیوں کی نیلامی کے لیے اس بار بھی چار کیٹیگریز رکھی گئی تھیں۔
پہلی کیٹیگری میں بنیادی معاوضہ چار کروڑ 20 لاکھ، دوسری میں دو کروڑ 20 لاکھ روپے، تیسری میں ایک کروڑ 10 لاکھ روپے جبکہ چوتھی کیٹیگری میں 60 لاکھ روپے رکھا گیا۔ پی ایس ایل کے پہلے 10 سیزنز میں کھلاڑیوں کو ڈالرز میں ادائیگی کی جاتی تھی، تاہم اس مرتبہ اُنھیں پاکستانی روپوں میں معاوضہ دیا جائے گا۔
نیلامی کے دوران جس کھلاڑی کی بولی چار کروڑ 20 لاکھ سے شروع ہوئی، اس کے بعد ہر بولی کے دوران فرنچائز کو کم سے کم 15 لاکھ روپے کا اضافہ کرنا لازمی تھا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
اسی طرح جس کھلاڑی کی بیس پرائس دو کروڑ 20 لاکھ تھی، اس میں ہر بولی کے دوران پانچ لاکھ جبکہ ایک کروڑ 10 کروڑ والے کرکٹر کی بولی بڑھانے کے لیے کم از کم ڈھائی لاکھ روپے بڑھانا تھے۔
نیلامی میں پہلی کیٹیگری میں اٹھ پاکستانی کھلاڑی شامل تھے جو پاکستان کی ٹی 20 کرکٹ ٹیم کے کپتان سلمان آغا کے علاوہ صاحبزادہ فرحان، حارث رؤف، محمد عامر، نسیم شاہ، عماد وسیم اور فخر زمان کے علاوہ فہیم اشرف ہیں۔
پانچ پاکستانی کھلاڑیوں کی بیس پرائس دو کروڑ 20 لاکھ روپے رکھی گئی یعنی وہ دوسری کیٹیگری کا حصہ تھے اور یہ تمام کھلاڑی پاکستان کی قومی کرکٹ ٹیم کا حصہ رہ چکے ہیں۔ ان میں شان مسعود، افتخار احمد، اسامہ میر، سعود شکیل اور محمد وسیم جونیئر شامل ہیں۔
زیادہ سے زیادہ بیس پرائس پانے والے غیرملکی کھلاڑیوں میں آسٹریلیا کے چھ، انگلینڈ کے چار، نیوزی لینڈ اور جنوبی افریقہ کے تین، تین اور سری لنکا اور ویسٹ انڈیز کے دو، دو کھلاڑی شامل ہیں۔
ابتدائی طور پر ایسے کھلاڑیوں کی مجموعی تعداد 22 تھی لیکن افغان کھلاڑیوں کے پی ایس ایل کا حصہ نہ بننے کے فیصلے کے بعد فضل حق فاروقی اور مجیب الرحمان اب نیلامی میں شامل نہیں ہوں گے۔
پی ایس ایل کے نئے قواعد و ضوابط کے مطابق ہر ٹیم کے پاس نیلامی میں کھلاڑیوں کی خدمات حاصل کرنے کے لیے 45 کروڑ روپے کی مجموعی رقم دستیاب تھی جبکہ براہِ راست ’سائننگ‘ کے لیے مزید ساڑھے پانچ کروڑ روپے استعمال کرنے کی اجازت دی گئی۔ یوں زیادہ سے زیادہ بجٹ ساڑھے 50 کروڑ روپے تھا۔
پی ایس ایل انتظامیہ نے ہر فرنچائز کو کسی بھی ایسے غیر ملکی کھلاڑی کو براہ راست سائن کرنے کی اجازت دی ہے جو پی ایس ایل 10 کا حصہ نہیں تھا اور اس آپشن کو استعمال کرتے ہوئے تین فرنچائزز نے آسٹریلوی کھلاڑیوں کو اپنے سکواڈ کا حصہ بنایا ہے۔ ان میں کوئٹہ گلیڈی ایٹرز نے سپنسر جانسن، سیالکوٹ سٹالیئنز نے سٹیو سمتھ جبکہ حیدرآباد کنگزمین نے مارنس لبوشان کو سائن کیا ہے۔
اس نیلامی میں ہر فرنچائز کو اپنے سکواڈ میں کم سے کم 16 یا زیادہ سے زیادہ 20 کھلاڑی شامل کرنے کی اجازت تھی جبکہ سکواڈ کے حجم کے لحاظ سے غیرملکی کھلاڑیوں کی تعداد پانچ سے سات ہے۔
اس سکواڈ میں سے فرنچائز کے لیے پلیئنگ الیون میں کم از کم تین اور زیادہ سے زیادہ چار غیرملکی کھلاڑیوں کو کھلانا لازمی ہوگا۔
ٹیموں کے لیے سکواڈ میں 23 برس سے کم عمر کے کم از کم دو اور پلیئنگ الیون میں ایک کھلاڑی کو شامل کرنا بھی  ضروری ہو گا۔
پی ایس ایل 11 کے لیے ہونے والی نیلامی میں بابر اعظم اور شاہین آفریدی جیسے کئی بڑے نام شامل نہیں تھے جس کی وجہ ’ریٹینشن پالیسی‘ ہے۔
کراچی کنگز نے اس سیزن کے لیے حسن علی، خوشدل شاہ، سعد بیگ اور عباس آفریدی کو ٹیم میں برقرار رکھنے کا فیصلہ کیا۔ کراچی کنگز نے حسن علی کو چار کروڑ 76 لاکھ، عباس آفریدی کو تین کروڑ آٹھ لاکھ، خوشدل شاہ کو تین کروڑ 36 لاکھ جبکہ سعد بیگ کو 60 لاکھ روپے میں ریٹین کیا ہے یوں نیلامی میں اس فرنچائز کے پاس 33 کروڑ روپے سے زیادہ کی رقم ہو گی۔
پشاور زلمی نے بابر اعظم کو پلاٹینم کیٹیگری میں برقرار رکھا ہے اور انھیں سات کروڑ روپے ملیں گے۔ ڈائمنڈ کیٹیگری میں سپنر سفیان مقیم کو رکھا گیا ہے جنھیں چار کروڑ 48 لاکھ روپے کی رقم ملے گی جبکہ گولڈ کیٹیگری میں عبدالصمد دو کروڑ 80 لاکھ روپے حاصل کریں گے اور پشاور کی جانب سے ریٹین کیے جانے والے چوتھے کھلاڑی علی رضا ہیں جن کی قیمت ایک کروڑ 96 لاکھ روپے  رکھی گئی ہے۔
ان چار کھلاڑیوں پر پشاور زلمی نے 16 کروڑ 24 لاکھ روپے کی رقم خرچ کرنے کا فیصلہ کیا ہے اور ان کے پاس نیلامی میں خرچ کرنے کے لیے 28 کروڑ روپے سے زیادہ کی رقم ہو گی۔
اسلام آباد یونائیٹڈز نے پی ایس ایل 11 کے لیے کپتان شاداب خان کو پلاٹینم کیٹیگری، سلمان ارشاد کو گولڈ کیٹیگری اور اندریس گوس کو سلور کیٹیگری میں سکواڈ میں برقرار رکھا ہے۔
اسلام اباد یونائیٹڈ نے کپتان شاداب خان کو سات کروڑ روپے میں ریٹین کرنے کا اعلان کیا ہے، یہ معاوضہ انھیں پلاٹنیم کیٹیگری میں ادا کیا جائے گا جبکہ اسلام آباد یونائیٹڈ نے سلور کیٹیگری میں اندریس گوس کو ایک کروڑ 40 لاکھ روپے اور گولڈ کیٹیگری میں سلمان ارشاد کو ایک کروڑ 20 لاکھ روپے ادا کیے جائیں گے۔
لاہور قلندرز نے شاہین شاہ آفریدی، عبداللہ شفیق، زمبابوے کے پاکستانی نژاد آل راؤنڈر سکندر رضا کے علاوہ محمد نعیم کو نیلامی کے لیے پیش نہ کرنے کا فیصلہ کیا ہے۔ فرنچائز نے شاہین آفریدی کو سات کروڑ، عبداللہ شفیق کو دو کروڑ 20 لاکھ، سکندر رضا کو دو کروڑ 80 لاکھ جبکہ محمد نعیم کو 70 لاکھ کی رقم دینے کا فیصلہ کیا ہے۔
لاہور کی ٹیم نے بنگلہ دیش سے تعلق رکھنے والے فاسٹ بولر مستفیض الرحمان کو چھ کروڑ 44 لاکھ روپ میں براہِ راست سائن بھی کیا ہے۔
ٹورنامنٹ کے قواعد کے مطابق ہر فرنچائز کو صرف ایک کھلاڑی کو پلیٹینم، ڈائمنڈ، گولڈ اور سلور/ایمرجنگ کیٹیگری میں برقرار رکھنے کی اجازت تھی۔ اس ضابطے کے تحت قلندرز نے کپتان شاہین شاہ آفریدی کو پلیٹینم میں برقرار رکھا، لیکن حارث رؤف اور فخر زمان کو ریلیز کرنا پڑا۔ نیلامی کے دوران حارث رؤف پر 18 بولیاں لگیں جبکہ فخر زمان کے لیے 26 بولیوں کی سخت کشمکش ہوئی۔
کوئٹہ گلیڈی ایٹرز نے آسٹریلیا سے تعلق رکھنے والے فاسٹ بولر سپنسر جانسن کو براہِ راست سائن کیا ہے جبکہ سپنر ابرار احمد اور عثمان طارق کے علاوہ حسن نواز اور ایمرجنگ کھلاڑی شمائل حسین کو ’ریٹین‘ کرنے کا اعلان کیا ہے جنھیں بالترتیب سات کروڑ، پانچ کروڑ 60 لاکھ، تین کروڑ 92 لاکھ اور 84 لاکھ روپے دیے جائیں گے۔
سیالکوٹ سٹالیئنز نے جہاں سٹیو سمتھ کو 14 کروڑ روپے کی خطیر رقم کے عوض براہِ راست ٹیم کا حصہ بنایا ہے وہیں یہ ٹیم محمد نواز کو چھ کروڑ 16 لاکھ، سلمان مرزا کو تین کروڑ 92 لاکھ، احمد دانیال کو دو کروڑ 24 لاکھ جبکہ سعد مسعود کو 84 لاکھ روپے کی رقم دے گی۔
ٹیم کے ہیڈ کوچ، سابق آسٹریلوی وکٹ کیپر ٹم پین نے اعلان کیا کہ وہ سیالکوٹ سٹالینز میں آسٹریلین کرکٹ کا رنگ شامل کرنے آئے ہیں۔ ان کے مطابق سٹیو سمتھ جیسے عالمی معیار کے بیٹر کی موجودگی ٹیم کے لیے نہایت قیمتی ثابت ہوگی۔
پی ایس ایل 11 میں شامل کی جانے والی دوسری نئی ٹیم حیدرآباد کنگزمین نے جہاں آسٹریلیا سے تعلق رکھنے والے مارنس لبوشان کو پانچ کروڑ 88 لاکھ کے عوض براہِ راست ٹیم کا حصہ بنایا ہے وہیں صائم ایوب کو 12 کروڑ 60 لاکھ روپے، عثمان خان کو چار کروڑ 62 لاکھ، ایمرجنگ کھلاڑی معاذ صداقت کو ساڑھے تین کروڑ جبکہ عاکف جاوید کو ایک کروڑ 96 لاکھ روپے دینے کا اعلان کیا ہے۔
سابقہ ملتان سلطانز اور اب راولپنڈی کے نام سے پی ایس ایل 11 میں شرکت کرنے والی ٹیم نے محمد رضوان کو پانچ کروڑ 60، سیم بلنگز کو تین کروڑ آٹھ لاکھ، زمان خان کو ایک کروڑ 12 لاکھ اور یاسر خان کو 60 لاکھ میں ’ریٹین کیا ہے۔
حیدرآباد کی ٹیم نے آسٹریلیا کے مارنس لبوشین کو ڈائریکٹ سائن کیا جبکہ صائم ایوب، عاکف جاوید، معاز صداقت اور عثمان خان ریٹینشن پالیسی کے تحت ٹیم کا حصہ بنے۔
نیلامی میں اس ٹیم نے محمد علی، کوشال پریرا، محمد عرفان خان، حسن خان، شایان جہانگیر، اوٹنیل بارٹمین، حماد اعظم، رائلی میریڈتھ، شرجیل خان، آصف محمود، حنین شاہ، رضوان محمود، سعد علی اور طیب عارف کو خریدا ہے۔
اسلام آباد کی ٹیم کی براہ راست سائننگ ڈیون کونوے تھے جبکہ ریٹین کیے گئے کھلاڑیوں میں ٹیم کے کپتان شاداب خان، سلمان ارشاد اور آندریس گوس شامل تھے۔
نیلامی کے نتیجے میں اسلام آباد کی ٹیم کا حصہ بننے والوں میں فہیم اشرف، مہران ممتاز، میکس برائنٹ، مارک چیپمین، محمد وسیم جونیئر، میر حمزہ سجاد، ثمین گل، سمیر منہاس، شمر جوزف، عماد وسیم، رچرڈ گلیسن، حیدر علی، محمد حسنین اور دیپندر سنگھ ایری شامل ہیں۔
کراچی کی ٹیم نے انگلینڈ کے معین علی کو براہِ راست سائن کیا جبکہ ٹیم میں برقرار رکھے جانے والوں میں حسن علی، محمد عباس آفریدی، خوشدل شاہ اور سعد بیگ شامل تھے۔
کراچی کنگز نے نیلامی میں ڈیوڈ وارنر، اعظم خان، سلمان علی آغا، شاہد عزیز، میر حمزہ، ایڈم زمپا، حمزہ سہیل، عاقب الیاس، خزیمہ بن تنویر، جانسن چارلس، محمد وسیم، احسان اللہ اور رضوان اللہ کو خریدا ہے۔
تین مرتبہ پی ایس ایل جیتنے والی ٹیم نے بنگلہ دیش کے فاسٹ بولرمستفیض الرحمان کو براہِ راست سائن کیا جبکہ اپنے کپتان شاہین شاہ آفریدی کے علاوہ عبداللہ شفیق، سکندر رضا اور محمد نعیم کو برقرار رکھا تھا۔
نیلامی میں لاہور کی ٹیم نے اپنے دیرینہ ارکان حارث رؤف اور فخر زمان کے علاوہ اسامہ میر، عبید شاہ، محمد فاروق، داسون شناکا، پرویز حسین ایمون، آصف علی، حسین طلعت، طیب طاہر اور گدکیش موتی کے لیے کامیاب بولی دی۔
ماضی میں ملتان سلطانز کے نام سے پی ایس ایل میں حصہ لینے والی ٹیم نے اپنے سکواڈ میں محمد رضوان، سیم بلنگز، زمان خان اور یاسر خان کو برقرار رکھا۔
نیلامی میں اس ٹیم نے نسیم شاہ، رشاد حسین، ڈیرل مچل، محمد عامر، عبداللہ فضل، عماد بٹ، ڈیان فاریسٹر، لوری ایونز، آصف آفریدی، کامران غلام، فواد علی،  محمد عامر خان اور شہزاد خان کو حاصل کیا۔
پشاور کی ٹیم کی ڈائریکٹ سائننگ ایرن ہارڈی تھے جبکہ ٹیم میں برقرار رکھے گئے کھلاڑیوں میں بابر اعظم، سفیان مقیم، عبدالصمد اور علی رضا شامل تھے۔
اس ٹیم نے نیلامی میں عامر جمال، خرم شہزاد، محمد حارث، خالد عثمان، عبدالسبحان، جیمز ونس، مائیکل بریسویل، کوشال مینڈس، ناہید رانا، مرزا طاہر بیگ، کاشف علی اور افتخار احمد کو سکواڈ کا حصہ بنایا۔
کوئٹہ کی ٹیم کی ڈائریکٹ سائننگ سپنسر جانسن رہے جبکہ سپنر ابرار احمد، عثمان طارق، حسن نواز، شمائل حسین کو برقرار رکھا گیا۔
نیلامی میں ٹیم کا حصہ بننے والوں میں رائلی روسو، فیصل اکرم، عرفات منہاس، جہانداد خان، خواجہ محمد نافع، وسیم اکرم جونیئر، خان زیب، بسم اللہ خان، ثاقب خان، بریٹ ہیمپٹن، سیم ہارپر، بیوون جیکبز، سعود شکیل، بین میکڈرمٹ اور  ٹام کرن شامل ہیں۔
اس نئی ٹیم نے سٹیو سمتھ کو 14 کروڑ کے عوض ڈائریکٹ سائن کیا جبکہ محمد نواز، محمد سلمان مرزا، احمد دانیال اور سعد مسعود کو برقرار رکھا۔
نیلامی میں سیالکوٹ کی ٹیم نے جہانزیب سلطان، صاحبزادہ فرحان، ایشٹن ٹرنر، پیٹر سڈل، تبریز شمسی، لیچلن شا، ڈلانو پوٹگیٹر، جوش فلپے، شان مسعود، مومن قمر اور محمد اویس ظفر کو خریدا۔
ٹیم کے ہیڈ کوچ ٹم پین نے کہا کہ وہ گذشتہ چھ سال سے پی ایس ایل دیکھ رہے ہیں اور اب کوچنگ کے بعد لیگ میں حصہ لینا ان کے لیے ایک نیا تجربہ ہے۔ دوسری جانب بولنگ کوچ سہیل تنویر نے بتایا کہ ٹیم کی باؤلنگ میں ویری ایشنز شامل کی گئی ہیں، اور نوجوان فاسٹ باؤلرز جیسے سلمان مرزا اور احمد دانیال اس سکواڈ کا اہم حصہ ہیں۔
پی ایس ایل 11 کے لیے سیالکوٹ سٹالیئنز نے سٹیو سمتھ کو 14 کروڑ روپے کی خطیر رقم کے عوض براہِ راست ٹیم کا حصہ بنایا ہے جبکہ حیدرآباد کنگزمین نے صائم ایوب کو 12 کروڑ 60 لاکھ روپے اور لاہور قلندر نے بنگلہ دیشی کھلاڑی مستفیض الرحمان کو چھ کروڑ 44 لاکھ روپے میں سائن کیا ہے۔
ایسے میں سوال یہ ہے کہ کیا ایک غیر ملکی کھلاڑی کو بڑی رقم دے کر ڈائریکٹ سائن کرنے سے باقی غیر ملکی و ملکی کھلاڑیوں کے لیے رقم بچے گی ؟ اور کیا فرنچائز کے پاس اتنا بجٹ (پرس) ہے کہ وہ باقی کھلاڑیوں کو بھی ایڈجسٹ کر سکے؟ اس سے دوسرے کھلاڑیوں کا معاوضہ متاثر نہیں ہو گا؟
اس حوالے سے سیالکوٹ سٹالیئنز کے مالک کامل خان نے بی بی سی اردو کی منزہ انوار سے بات کرتے ہوئے کہا کہ ’یقیناً سٹیو سمتھ جیسے کھلاڑی کو اتنی رقم کے عوض سائن کرنے سے ہمارا مجموعی بجٹ متاثر ہو گا۔۔۔ مگر اب ہم باقی کھلاڑی بہت سوچ سمجھ کر ٹیم میں شامل کریں گے۔‘
تاہم لاہور قلندر کے سی ای او عاطف رانا نے بی بی سی اردو کی منزہ انوار سے بات کرتے ہوئے کہا کہ ’ٹیم ایک کھلاڑی سے نہیں بنتی، 11 کھلاڑیوں اور مجموعی بجٹ کو دیکھتے ہوئے ہی کسی کھلاڑی کو رقم آفر کی جاتی ہے۔‘
لاہور قلندر کے سی ای او کا مزید کہنا تھا کہ ’جو کچھ بھی ہو گا سب کے سامنے ہو گا‘۔۔۔۔ ان کا کہنا تھا کہ ’ایسا نہیں ہے کہ آپ گھر سے بازار سامان لینے گئے ہیں اور آپ کا ایک لاکھ بجٹ ہے تو آپ ساری چیزیں اس کی مناسبت سے ہی لیں گے نا۔۔۔۔ اسی طرح کھلاڑیوں کے آکشن کی بھی یہی صورتحال ہے۔‘
عاطف رانا کا کہنا تھا کہ ’جتنے فرنچائز مالکان ہیں وہ کاروبار کرکے ہی یہاں تک پہنچے ہیں اور انھیں آئیڈیا ہے کہ انھوں نے اپنی ٹیمیں کیسے بنانی ہیں۔۔۔ جیسے وہ کارپورٹ کی ٹیمیں بناتے ہیں ویسے ہی انھیں کھیل کی ٹیم بھی بنانی آتی ہے۔ ہمیں پتا ہے کہ ہمارا بجٹ کتنا ہے اور اس کے اندر ہی ہم نے کھلاڑیوں کا سب سے بہترین کامبینیشن (امتزاج) بنانا ہے جس سے ہم فینز کو بہترین انداز میں انٹرٹین کر سکیں۔‘
سپورٹس تجزیہ کار ڈاکٹر نعمان نیاز نے بی بی سی اردو کی منزہ انوار سے بات کرتے ہوئے کہا کہ ’ایک مہنگا کھلاڑی سائن کر لینے سے باقی ٹیم پر اثر ضرور پڑتا ہے۔‘
اس کی وضاحت کرتے ہوئے وہ کہتے ہیں کہ اس میں ایک دو نہیں بلکہ تین اہم نکات ہیں۔
ڈاکٹر نعمان نیاز کے مطابق ’ہم نے جو حالیہ نیلامیاں دیکھی ہیں جہاں قیمتیں ایک ارب 75 کروڑ روپے، 185 کروڑ روپے اور دو ارب 45 کروڑ تک گئی ہیں، یہ سب خسارے کا باعث بھی بنتی ہیں۔ اس میں کوئی شک نہیں کہ یہ فرنچائزز بیرونی ذرائع سے کمائی بھی کرتی ہیں مگر امریکی ڈالر اور روپے کے فرق کی وجہ سے وہ بھی دباؤ میں آ جاتی ہیں۔‘
ان کے مطابق ’دوسری اہم بات یہ ہے کہ اب ایسی فرنچائزز آ رہی ہیں جن کی ڈیپ پاکٹس ہیں یعنی مالی طور پر مضبوط مالکان ہیں۔ اس لیے کم از کم ان کے پاس بیک اپ تو ہو گا۔ حالیہ تین مثالیں ملتان سلطانز، سیالکوٹ اور حیدرآباد کی ہیں۔‘
ڈاکٹر نعمان نیاز کے مطابق باقی ٹیموں میں ’ہم نے ڈرافٹ کے دوران دیکھا کہ کم قیمت پر کھلاڑی لینے کی کوشش کی گئی اور کھلاڑیوں کے لیے حالات خاصے مجبوری والے تھے۔‘
نیلامی کے متعلق ڈاکٹر نعمان نیاز کہتے ہیں کہ میرا نظریہ یہ ہے کہ ’امیر کھلاڑی مزید امیر ہوتے جائیں گے اور غریب کھلاڑی مزید غریب ہوتے جائیں گے، اس طرح عدم توازن پیدا ہو گا اور کھلاڑیوں کے درمیان فرق مزید بڑھ جائے گا۔۔۔  کہیں 12 کروڑ، کہیں چھ کروڑ، کہیں چار کروڑ۔‘
ڈاکٹر نعمان نیاز کے مطابق ’جب فرنچائزز اس طرح کھلاڑی حاصل کر رہی ہیں تو اس کا مطلب ہے کہ وہ مالی طور پر مضبوط تو ہیں، مگر وہ کھلاڑی جن کی نیلامی میں زیادہ قدر نہیں، وہ اس سے متاثر ہوں گے۔‘
اس سوال کے جواب میں سیالکوٹ سٹالیئنز کے مالک کامل خان کا کہنا تھا کہ 16 لاکھ ڈالر کی کیپ ایک اچھی چیز ہے۔
وہ کہتے ہیں کہ ’کیپ سے ساری ٹیموں کو فائدہ یہ ہوتا ہے کہ بہتر مالی حالات کی وجہ سے کوئی ایک ٹیم بازی نہیں لے پاتی، اس طرح سب کو برابر موقع ملتا ہے۔‘
اس حوالے سے لاہور قلندر کے سی ای او عاطف رانا کا کہنا تھا کہ ’یہ پہلی مرتبہ ہو رہا ہے اور اس کا اندازہ تو آکشن کے بعد ہی ہو پائے گا۔‘
عاطف رانا کا مزید کہنا تھا کہ ’پاکستان کرکٹ بورڈ (پی سی بی) نے جو قواعد و ضوابط بنائے ہیں وہ ان کے تھنک ٹینک نے بہت سوچ سمجھ کر بنائے ہیں، لہذا تمام ٹیموں کے مالکان اور ان کی پروفیشنل ٹیمز انھیں ذہن میں رکھتے ہوئے اور اپنے بجٹ کو دیکھتے ہوئے ہی پلاننگ کرتے ہیں۔‘
ان کا کہنا تھا کہ ’ایسا نہیں ہے کہ پہلے سے پتا نہیں تھا اور ابھی ہمیں اس بارے میں پتا چلا ہے، ہم سب کو اس بارے میں کافی عرصے سے معلوم تھا اور ہم سب کی مشاورت سے ہی سبھی کچھ طے پایا تھا۔‘
تاہم سپورٹس تجزیہ کار ڈاکٹر نعمان نیاز کا کہنا ہے کہ 16 لاکھ ڈالر کا پرس بڑھایا جانا چاہیے اور اگر نیلامی کی طرف جانا تھا اسے کم از کم 20 لاکھ ڈالر کرنا چاہیے تھا۔
یہ بھی کہا جاتا ہے کہ پی ایس ایل میں بڑے نام نہیں آتے، تو اگر کسی ٹیم نے ایک دو بڑے نام اتنی بڑی رقم میں لے لیے ہیں تو وہ باقی کھلاڑیوں کو کیسے متوجہ کریں گے؟
اس سوال کے جواب میں ڈاکٹر نعمان نیاز کہتے ہیں کہ ’ہر فرنچائز صرف ایک ڈائریکٹ سائننگ کر سکتی ہے۔ باقی کھلاڑی ڈرافٹ کے ذریعے آتے ہیں۔ اس کا مقصد یہ تھا کہ کھلاڑیوں کی حوصلہ افزائی کی جائے اور ممکن ہے کہ کرکٹ بورڈ کی طرف سے ایک لاکھ ڈالر تک کی معاونت یا ایکویٹی بھی دی جائے۔‘
ڈاکٹر نعمان نیاز کے مطابق ’اگر آپ واقعی بڑے کھلاڑی لانا چاہتے ہیں تو مواقع بڑھانے ہوں گے۔ اونٹ رکھنے ہیں تو دروازے بھی بڑے کریں۔‘
وہ کہتے ہیں کہ ’یہی تو ہمارا مسئلہ رہا ہے اسی لیے بڑے کھلاڑی متوجہ نہیں ہوتے اور  یہی وجہ ہے کہ عالمی سطح پر کھلاڑی زیادہ تر تین بڑی لیگز کو ترجیح دے رہے ہیں جہاں مالی سہولتیں بہتر ہوتی ہیں۔‘
ڈاکٹر نعمان نیاز کہتے ہیں کہ ’نیلامی ایک درست قدم ہے، یہ درست سمت میں پیش رفت ہے۔ دنیا میں اب ڈرافٹ نہیں ہوتے، صرف نیلامیاں ہوتی ہیں۔ مگر اس کے ساتھ مالی بجٹ بھی بڑھانا ہو گا۔۔۔ ’کرکٹ بورڈ کب تک سبسڈی دے گا اور کب تک ڈالر اور روپے کے فرق کے ساتھ گزارا کیا جائے گا؟‘
’میرا خیال ہے کہ اگر نیلامی کی طرف جانا تھا تو کم از کم 20 یا 25 لاکھ ڈالر کا بجٹ رکھنا چاہیے تھا۔‘

[194]
پاکستان کے وزیراعظم نواز شریف نے لیفٹیننٹ جنرل رضوان اختر کو ملک کے اہم ترین انٹیلی جنس ادارے انٹر سروسز انٹیلی جنس یعنی آئی ایس آئی کا سربراہ مقرر کر دیا ہے۔
لیفٹیننٹ جنرل رضوان پانچ اکتوبر کو آئی ایس آئی کے موجودہ سربراہ لیفٹیننٹ جنرل ظہیر الاسلام عباسی کی ریٹائرمنٹ کے بعد اپنے عہدے کا چارج سنبھالیں گے۔ ڈاکٹر اعجاز حسین پاکستان میں فوج اور سول انتظامیہ کے درمیان تعلقات پر ایک کتاب کے مصنف ہیں۔ سنیئے بی بی سی اردو سے ان کی خصوصی گفتگو۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[195]
بھارت کی سپریم کورٹ نے کوئلے کے ان تمام بلاکس کی الاٹمنٹ منسوخ کر دی ہے جو ضوابط کی خلاف ورزی کرتے ہوئے نجی کمپنیوں کے سپرد کیے گئے تھے۔
عدالت نے سنہ 1993 سے لے کر سنہ 2010 کے درمیان الاٹ کیے جانے والے 218 بلاکس میں سے صرف چار کے علاوہ باقی سب کی الاٹمنٹ منسوخ کرنے کا حکم دیا ہے۔
ان بلاکس میں جو کمپنیاں کان کنی شروع کر چکی ہیں انھیں چھ مہینے تک کوئلہ نکالنے کی اجازت دی گئی ہے اور اس دوران حکومت متبادل انتظامات کرے گی۔
کوئلے کی یہ کانیں بی جے پی اور کانگریس دونوں ہی کے دور اقتدار میں الاٹ کی گئی تھیں۔
جن چار بلاکس کی الاٹمنٹ برقرار رکھی گئی ہے وہ سرکاری کمپنیوں کے پاس ہیں اور ان میں کسی نجی کمپنی کی شراکت نہیں ہے۔ ان میں سے دو بلاک جھارکھنڈ میں اور دو مدھیہ پردیش میں ہیں۔
حکومت پہلے ہی یہ پالیسی وضع کر چکی ہے کہ موبائل فون سروسز کے لائسنسوں کی طرح کوئلے کی کانیں بھی اب کھلی نیلامی کے ذریعہ الاٹ کی جائیں گی۔
حکومت کے وکیل اٹارنی جنرل مکل روہتگی کے مطابق نجی کمپنیوں کو اب یہ کانیں نیلامی کے ذریعہ ہی دی جائیں گی لیکن یہ شرط سرکاری کمپنیوں پر نافذ نہیں ہوگی۔
کان کنی کرنے والی کمپنیوں کو یہ حکم بھی دیا گیا ہے کہ انھوں نے جتنا بھی کوئلہ اب تک نکالا ہے یا آئندہ چھ مہینوں میں نکالیں گی، اس کے لیے انھیں حکومت کو فی ٹن 295 روپے ادا کرنے ہوں گے۔
End of سب سے زیادہ پڑھی جانے والی
سرکاری سودوں کے نگراں ادارے سی اے جی کے مطابق الاٹمنٹ میں بےضابطگیوں کی وجہ سے حکومت کو فی ٹن اتنا نقصان ہو رہا ہے۔
کوئلے کی یہ کانیں بجلی، سیمنٹ اور فولاد بنانے والی بڑی کمپنیوں کے پاس ہیں اور عدالت کے فیصلے سے ان کے لیے مشکلات پیدا ہوسکتی ہیں۔
تاہم حکومت کا موقف ہے کہ ان کانوں سے ملک میں کوئلے کی صرف سات فیصد ضرورت پوری ہوتی ہے اور عدالت کے فیصلے سے توانائی کے شعبے پر کوئی خاص اثر نہیں پڑے گا۔
عدالت نے 25 اگست کو اپنے فیصلے میں کہا تھا کہ مختلف حکومتوں کے دور میںیہ کانیں من مانی کرتے ہوئے الاٹ کی گئیتھیں۔
اس فیصلے سے ملک کے مختلف حصوں میں دو لاکھ کروڑ روپے کے پروجیکٹ متاثر ہوسکتے ہیں۔
کانوں کی الاٹمنٹ کا تنازع اگست 2012 سے سرخیوں میں ہے جب سی اے جی نے اپنی ایک رپورٹ میں کہا تھا کہ الاٹمنٹ میں بے ضابطگیوں کی وجہ سے سرکاری خزانے کو تقریباً ایک لاکھ 86 ہزار کروڑ روپے کا نقصان ہوا تھا۔

[196]
دن کے گیارہ بجے تھے جب میں بہار کے تلپاتی گاؤں پہنچی۔ لوگ اپنے گھروں کے باہر بیٹھ کر لطف اندوز ہو رہے تھے لیکن ایک گھر کے ایک چھوٹے سے تاریک کمرے میں ایک 20 سالہ خاتون کمبل اوڑھے سونے کی کوشش کر رہی تھیں۔
اس کے سسرال والوں نے اسے پکارا کہ ’تنو بیٹا کوئی تم سے ملنے آیا ہے۔‘
دو تین بار پکارنے کے بعد اس نے کمبل ایک طرف پھینک دیا۔ اس کی آنکھوں میں آنسو تھے۔ اس کے ہاتھ میں ایک ٹیب تھا، جس پر اس کے خوشگوار دنوں کی ویڈیو چل رہی تھی۔
نوجوان خاتون کا نام تنوپریا ہے اور ان کے والد پر ان کے شوہر راہول کو گولی مار کر قتل کرنے کا الزام ہے۔
وہ ایک دبلی پتلی لڑکی ہیں جس کی بڑی بڑی آنکھیں اس کی موجودہ زندگی کا درد ظاہر کرتی ہیں۔ وہ صبح جلدی اٹھنا نہیں چاہتی۔ وہ دیر سے سونا چاہتی ہے تاکہ اس کی زندگی کا ایک اور دن کسی طرح گزر سکے۔
تنوپریا کی کہانی انڈیا کی ایسی لڑکی کے بارے میں ہے جو پدرانہ نظام میں پھنسے معاشرے میں اپنے فیصلے خود لیتی ہے۔
تنوپریا بہار کے ضلع سہرسہ کی رہنے والی ہیں جبکہ راہول سوپول ضلع کے تلپاتی گاؤں کے رہنے والے تھے۔
تنوپریہ پریم شنکر جھا اور گنجن کماری کی سب سے بڑی بیٹی ہیں۔ پریم شنکر جھا ادویات کی دکان کے مالک ہیں۔ گنجن کماری ایک سرکاری سکول میں سنسکرت پڑھاتی ہیں۔
End of سب سے زیادہ پڑھی جانے والی
تنوپریا اور راہول کمار کی ملاقات دربھنگہ میڈیکل کالج میں ہوئی۔
راہول کا تعلق ایک عام کاشتکار خاندان سے تھا۔ ان کے والد گنیش منڈل نے دسویں جماعت تک تعلیم حاصل کی اور وہ ایک کسان ہیں۔ ان کی والدہ انیتا دیوی نے 12ویں جماعت تک تعلیم حاصل کی اور وہ ایک گھریلو خاتون ہیں۔
’منڈل‘ بہار کی انتہائی پسماندہ ذات ہے۔
راہول اور تنوپریا دونوں دربھنگہ میڈیکل کالج ہسپتال میں نرسنگ کر رہے تھے۔
،تصویر کا ذریعہShahnawaz Ahmed/BBC
وہ کہتی ہیں کہ ’راہول مجھ سے ایک سال بڑا تھا۔ طبی پیشے میں سینیئرز اور جونیئرز کے درمیان اکثر بات چیت ہوتی ہے اور اسی لیے راہول سے میری دوستی ہو گئی۔ وہ میرا بہترین دوست تھا۔ کالج میں ہر کوئی سوچتا تھا کہ ہماری کبھی لڑائی کیوں نہیں ہوئی۔‘
راہول تنوپریا کی پڑھائی میں مدد کرتے تھے تاہم بلٹ موٹر سائیکل نے دونوں کو ایک دوسرے کے قریب لایا۔
راہول کے پاس بلٹ موٹر سائیکل تھی اور تنو کو اسے چلانا پسند تھا۔ آج بھی تنو کے انسٹاگرام پر راہول کے ساتھ بلٹ موٹر سائیکل چلاتے ہوئے کئی ویڈیوز موجود ہیں۔
تنوپریا ویڈیو دکھا کر خوش ہوئیں۔ وہ کہتی ہیں کہ ’ہم اکٹھے پڑھتے اور ساتھ سفر کرتے تھے۔ ڈیٹنگ جیسی کوئی چیز نہیں تھی۔ ہم بلٹ موٹر سائیکل پر مندر جایا کرتے تھے۔ میرا تعلق ایک برہمن خاندان سے ہے۔ میرے شوہر کا تعلق ای بی سی (انتہائی پسماندہ طبقے) سے تھا۔‘
’کالج میں بہت سے لوگوں کو یہ بات پسند نہیں آئی۔ میرے والد پریم شنکر جھا کو اطلاع ملی کہ میرا ایک پسماندہ ذات کے لڑکے کے ساتھ افیئر چل رہا ہے۔‘
تنوپریا کا کہنا ہے کہ جب وہ گذشتہ سال 27 مارچ کو اپنے گھر گئیں تو ان کے گھر والوں نے انھیں ہراساں کرنا شروع کر دیا۔
تنوپریا نے بتایا کہ ان کے والدین نے ان پر دباؤ ڈالا کہ وہ راہول کے خلاف ریپ کا مقدمہ درج کروائیں ’لیکن اس نے کبھی مجھے نامناسب انداز میں چھوا تک نہیں تھا تو میں ایسا کیسے کر سکتی تھی؟‘
تنوپریا کہتی ہیں کہ ’جب میں نے انکار کیا تو میرے گھر والوں نے مجھے مارنا شروع کر دیا۔ جب یہ سب میرے لیے برداشت کرنا بہت زیادہ ہو گیا تو میں نے انسٹاگرام پر راہول کو پیغام بھیجا کہ وہ مجھے بچائے۔ میرے پاس فون نہیں تھا اور میرا لیپ ٹاپ ہی واحد راستہ تھا جس سے میں راہول سے رابطہ کر سکتی تھی۔‘
راہول کی مدد سے تنوپریا نے اپنا گھر چھوڑ دیا۔ دونوں نے اپنی زندگی کے بارے میں سوچا اور پھر بہت غوروفکر کے بعد شادی کا فیصلہ کیا اور دونوں ساتھ رہنے لگے۔
تنوپریا 5 اگست کے دن کو یاد کرتے ہوئے بتاتی ہیں کہ اس دن وہ اپنے شوہر کے ساتھ کالج کی کینٹین کی طرف جا رہی تھیں۔
’میں نے دیکھا کہ ایک شخص ماسک پہنے آیا اور وہ بار بار راہول سے پوچھ رہا تھا کہ یہ بلٹ موٹرسائیکل کس کی ہے۔‘
’راہول اسے اپنا ماسک اتارنے کا کہہ رہا تھا اور اسی لمحے اس شحض نے راہول کو گولی مار دی۔ راہول میری طرف بھاگا اور میں اس کی طرف۔ وہ میری گود میں گر گیا۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
’ہم انھیں ایمرجنسی وارڈ میں لے گئے۔ دوسرے طلبا نے جب اس شخص کے چہرے سے نقاب ہٹایا تو دیکھا کہ وہ میرے والد ہیں۔ میرے والد نے میرے شوہر کو مار ڈالا۔‘
اس واقعہ کے بعد نرسنگ کالج میں افراتفری مچ گئی۔ وہاں موجود طلبا نے تنوپریا کے والد پریم شنکر جھا کو پکڑ لیا اور ان کی پٹائی کی۔
بعد میں مقامی پولیس نے پریم شنکر جھا کو علاج کے لیے پٹنہ میڈیکل کالج ہسپتال بھیج دیا۔
راہول کمار کے والد گنیش منڈل کی طرف سے درج ایف آئی آر میں چار ملزمان کے نام درج ہیں۔
پریم شنکر جھا، گنجن کماری اور ان کے دو بیٹوں دربھنگہ جیل میں قید پریم شنکر جھا کی ضمانت کی درخواست نومبر میں سیشن جج نے مسترد کر دی تھی۔
سرکاری وکیل امریندر نارائن جھا نے بی بی سی کو بتایا کہ ’پریم شنکر جھا کی ضمانت کی درخواست مسترد کر دی گئی۔ اس معاملے میں چارج شیٹ بھی داخل کر دی گئی۔‘
بینٹا تھانے کے انچارج ہریندر کمار سے جب کیس کے دیگر ملزمان کے بارے میں پوچھا گیا تو انھوں نے بی بی سی کو بتایا کہ ’اس معاملے میں گنجن کماری کو ہائی کورٹ سے ضمانت مل گئی جبکہ باقی دو ملزمان کے حوالے سے تفتیش جاری ہے۔‘
تنوپریا کہتی ہیں کہ ’تفتیش ٹھیک سے نہیں ہو رہی، میری ماں کو ضمانت مل گئی، دونوں بھائی آزاد گھوم رہے ہیں، اس سازش میں کون کون ملوث تھا، یہ تب ہی سامنے آئے گا جب صحیح تفتیش ہو گی۔‘
،تصویر کا ذریعہShahnawaz Ahmed/BBC
راہول کی موت کے بعد تلپاتی میں واقع ان کے گھر میں ایک عجیب سی خاموشی ہے۔ تنوپریا کے کمرے کے دروازے پر تالا لگا دیا گیا تاکہ وہ اندر سے دروازہ بند نہ کر سکیں۔
تنوپریا کہتی ہیں کہ ’یہ لوگ ڈرتے ہیں کہ میں کچھ کر لوں گی۔ اسی لیے انھوں نے مجھے کبھی اندر سے دروازہ بند نہیں کرنے دیا۔‘
’انھوں نے آج تک میرے ساتھ کبھی برا سلوک نہیں کیا۔ کوئی یہ نہیں کہتا کہ ان کا بیٹا میری وجہ سے مر گیا۔‘
راہول کے والد گنیش منڈل زیادہ بات نہیں کرتے لیکن ان کی ماں انیتا دیوی کہتی ہیں کہ ’میں نے کبھی ایسا باپ نہیں دیکھا جو اپنے ہی داماد کو مار دے۔ میرا بیٹا چلا گیا لیکن اب تنوپریا ہی میرا بیٹا ہیں۔ میں اسے اپنا بیٹا سمجھ کر زندگی گزاروں گی۔‘
لیکن گذشتہ برس اگست میں ہونے والے اس واقعے کے بعد تنوپریا نے دوبارہ کتابوں کو ہاتھ نہیں لگایا۔
ان کے کمرے میں دو بیگ لٹک رہے ہیں، جن میں سے ایک راہول کا ہے۔ تنوپریا کہتی ہیں کہ ’اب میں صرف اپنے شوہر کو انصاف دلانے کے لیے زندہ ہوں۔‘
تنوپریا کہتی ہیں کہ ’میرے والد نے میرے شوہر کو قتل کر کے مجھے ایک بے جان جسم کی طرح چھوڑ دیا، میں نہیں چاہتی کہ کوئی مجھے قاتل کی بیٹی کہے۔‘

[197]
امریکی کمپنی والٹ ڈزنی کا میوزیکل سٹیج شو ’دا لائن کنگ‘ مالی اعتبار سے دنیا کا سب سے کامیاب شو بن گیا ہے۔
اس ڈرامے نے باکس آفس پر کسی بھی دوسری فلم یا سٹیج شو سے زیادہ پیسے کمائے۔
دا لائن کنگ نے صرف اپنی ٹکٹ کے فروخت سے 6.2 ارب امریکی ڈالر کمائے جن میں اس کی دوسری مصنوعات، کاسٹ کی ریکارڈنگ یا اس فلم کی کمائی شامل نہیں ہے جس پر یہ ڈرامہ مبنی ہے۔
اس کا مطلب یہ ہوا کہ اس نے ’دا فینٹم آف دا اوپرا‘ کو پیچھے چھوڑ دیا ہے حالانکہ اینڈریو لائڈ ویبر کے اس سٹیج شو کو ’دا لائن کنگ‘ کے مقابلے ٹکٹ خرید کر دیکھنے والوں کی تعداد دوگنی ہے۔
باکس آفس پر ریلیز ہونے والی اب تک کی سب سے بڑی فلم ’اوتار‘ رہی ہے جس نے 2.8 ارب روپے کمائے تھے۔
سر ایلٹن جان کی موسیقی اور سر ٹم رائس کے نغموں سے سجے سٹیج شو ’دا لائن کنگ‘ کا آغاز براڈوے پر سنہ 1997 میں ہوا تھا۔
گذشتہ سال یہ نیویارک کے سٹیج پر سب سے زیادہ کمانے والا ڈرامہ رہا اور یہ اب تک سنہ 2014 میں اپنی اول پوزیشن برقرار رکھے ہوئے ہے۔
کہا جاتا ہے کہ دنیا بھر میں اس کی 22 پروڈکشنز کو ساڑھے سات کروڑ لوگوں نے دیکھا ہے۔
End of سب سے زیادہ پڑھی جانے والی
ڈزنی تھیٹریکل پروڈکشنز کے صدر تھامس شوماکر نے کہا: ’اس شو کی اثرات کے احساس پر جذباتی نہ ہونا بہت مشکل ہے۔‘
انھوں نے کہا کہ وہ اس بات پر ’فخر‘ محسوس کرتے یں کہ اس کے سٹیج شو نے دنیا بھر میں ناظرین کو ایک ہی طرح کا تجربہ فراہم کیا۔
فینٹم کے پیش کاروں نے دا لائن کنگ کے آگے نکل جانے کی بات کو تسلیم کرتے ہوئے اسے ’براڈوے کے افتخار‘ سے تعبیر کیا ہے۔
بہرحال فینٹم جس نے سٹیج پر اپنے سفر کا سنہ 1986 میں آغاز کیا تھا وہ براڈوے کی تاریخ میں سب سے طویل مدت تک جاری رہنے والا شو ہے اور اسے تقریبا 14 کروڑ لوگوں نے دیکھا ہے۔
لندن کے ویسٹ اینڈ، براڈوے اور ٹورنگ نارتھ امریکہ سمیت فی الحال فینٹم کے دس پروڈکشنز دنیا بھر میں دکھائے جا رہے ہیں۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[198]
ریبیکا گذشتہ دس برسوں سے اپنے شوہر کے ساتھ رہ رہی ہیں لیکن پچھلے تین سالوں میں تین بچوں کی پیدائش کے بعد وہ ان سے ’دور‘ ہوگئی ہیں۔
وہ کہتی ہیں کہ ’ہم صرف ساتھ رہ رہے ہیں، ہم ایک جوڑا نہیں ہیں بلکہ صرف والدین ہیں۔‘
متعدد دیگر والدین کی طرح ان دونوں کو بھی ساتھ وقت گزارنے میں مشکلات پیش آتی ہیں۔
ریبیکا کہتی ہیں کہ ’ہمارے بچے بہت چھوٹے ہیں اور بہت توجہ کے طالب رہتے ہیں اور ایسے میں پانچ منٹ نکالنا بھی مشکل ہوتا ہے۔ دن ختم ہونے تک ہم دونوں ہی بہت تھک چکے ہوتے ہیں۔‘
ان کا کہنا ہے کہ ان کا اپنے شوہر کے ساتھ رشتہ اس وقت تبدیل ہوا جب ان کے گھر پہلے بچے کی پیدائش ہوئی۔
’جب ہم نے پہلے بچے کی منصوبہ بندی کی تو ہمیں معلوم تھا کہ ہماری زندگی میں تبدیلی آئے گی لیکن ہم نے اس معاملے کی سنگینی کو نہیں سمجھا اور ہمیں امید نہ تھی کہ اتنا سب کچھ تبدیل ہو جائے گا۔‘
ریبیکا کے لیے صورتحال اس لیے بھی مشکل تھی کہ وہ پہلے مستقل ملازمت کیا کرتی تھیں اور اب صرف ایک ماں بن کر رہ گئی ہیں۔ ان کا کہنا ہے کہ انھیں اکثر اپنے شوہر کے ساتھ اپنے جذبات شیئر کرنے میں مشکل پیش آتی ہے۔
’ان (شوہر) کی زندگی اب بھی ان ہی کی زندگی ہے۔ انھیں نظر آتا ہے کہ گھر پر میرے لیے صورتحال کتنی مشکل ہے، انھیں معلوم ہے کہ اس سے ہمارا رشتہ متاثر ہو رہا ہے لیکن وہ اس پر کبھی بات نہیں کرتے۔ ‘
End of سب سے زیادہ پڑھی جانے والی
سائیکوسیکچوئل اور ریلیشن شپ تھراپسٹ کیٹ موئل کہتی ہیں کہ والدین بننے کے بعد رشتوں میں تبدیلی آنا بالکل معمول کی بات ہے۔
وہ کہتی ہیں کہ ’کوئی بھی چیز آپ کو والدین بننے کے لیے تیار نہیں کر سکتی۔ آپ سوچتے ہیں کہ آپ ایک جوڑے کے طور پر ایک دوسرے کو بہت اچھی طرح جانتے ہیں اور پھر اچانک وہ سب کچھ جو آپ سمجھتے تھے کہ آپ کسی کے بارے میں جانتے ہیں، ختم ہو جاتا ہے۔‘
ابتدائی برس عام طور پر نئے والدین کے لیے سب سے زیادہ مشکل ہوتے ہیں اور مطالعات ظاہر کرتے ہیں کہ بچے کی پیدائش کے بعد پہلے تین سالوں میں رشتوں میں عدم اطمینان اکثر سب سے زیادہ ہوتا ہے۔
کیٹ کہتی ہیں کہ اپنے رشتے کو بہتر بنانے کے لیے تبدیلیاں کرنے کا مقصد یہ نہیں ہے کہ بچوں کی پیدائش سے پہلے کی زندگی کو واپس لایا جائے، بلکہ اس کا مقصد خود کو نئے حالات کے مطابق ڈھالنا ہونا چاہیے۔
’زندگی دوبارہ پھر کبھی ویسی نہیں ہوگی جیسی کہ پہلی تھی لیکن اب ہمیں اس کے بارے میں ایک نئے انداز سے سوچنا چاہیے۔‘
کیٹی مشورہ دیتی ہیں کہ چھوٹی چھوٹی باتوں کے بارے میں سوچیں جیسے آنکھوں کا ملنا یا لمس، جو آپ دن کے دوران ایک ساتھ وقت گزارتے ہوئے کر سکتے ہیں تاکہ آپ کو دوبارہ محسوس ہو کہ آپ ایک جوڑا ہیں۔
’ہم اپنی دنیا میں اسے ’سیکس کرنسی‘ کہتے ہیں، جس کا مطلب ہے ایک دوسرے کا ہاتھ دبانا، گلے لگانا، بوسہ دینا یا کوئی بھی چیز جو آپ کو ایک دوسرے سے جُڑا ہوا محسوس کروائے۔‘
’اور جب ہمیں ایسے مواقع ملیں تو باقی سب کام کچھ چھوڑ دیں اور صرف اسی کو ترجیح دیں۔‘
کیٹ کہتی ہیں کہ ایسے چھوٹے چھوٹے اقدامات آپ کے رومانوی رشتے کو بہتر بنانے میں بہت مددگار ثابت ہوتے ہیں۔
وہ کہتی ہیں کہ ایک بوسہ یا ایک لمس کبھی کبھار رشتے کو مضبوط کرنے کے لیے کسی پُل کا کام کر سکتا ہے۔
کیٹ یہ بھی تجویز کرتی ہیں کہ کسی پُرسکون لمحے میں ایمانداری سے یہ بھی سوچنے کی ضرورت ہوتی ہے کہ ہمارا رشتہ کس طرح چل رہا ہے۔
’یہ توجہ ہی وہ چیز ہے جس کی ہمیں اکثر کمی محسوس ہوتی ہے۔ ہم خود کو الگ سا محسوس کرتے ہیں اور پھر ہمیں لگتا ہے کہ ہمارا ساتھی بھی الگ محسوس کرتا ہے اور یوں ہمارے درمیان ایک خلا پیدا ہو جاتا ہے۔‘
کیٹ کہتی ہیں کہ دوستیوں اور خاندانوں کی طرح آپ کو اپنے رشتے کی بھی مسلسل پرورش کرنی چاہیے، ایسا نہ ہو کہ آغاز میں آپ اس پر بہت توجہ دیتے ہوں اور بعد میں یہ توجہ بالکل غائب ہو جائے۔
ریلیشن شپ کوچ اور مصنف سیم اوون کہتی ہیں کہ بچوں کی پیدائش کے بعد ’اکثر دوبارہ ایک دوسرے کو جاننے کی ضرورت‘ ہوتی ہے اور اس کے بعد اکیلے باہر جانا اور بچوں کے علاوہ دیگر موضوعات پر بات کرنا مدد گار ثابت ہوسکتا ہے۔
وہ کہتی ہیں کہ آپ مساج ڈیٹس پر جا سکتے ہیں، کسی ہوٹل میں قیام کر سکتے ہیں جہاں بچوں کی دیکھ بھال کی سہولت ہو، کوئی کھیل کھیل سکتے ہیں یا پھر ساتھ مل کر مزیدار سا کھانا بھی بنا سکتے ہیں۔
’یہ کوششیں عادات میں تبدیل ہو جاتی ہیں اور پھر یہ آپ کے رشتے کا مستقل حصہ بن جاتی ہیں۔‘
سیم کے مطابق جسمانی قربت بھی اہم چیز ہے۔
’یہ ایک ایسی گوند ہے جو آپ کے رشتے کو جوڑے رکھتی ہیں، اس سے آپ کے درمیان بات چیت بہتر ہوتی ہیں اور تنازعات میں کمی آتی ہے۔‘
سی بیبیز پیرنٹنگ ہیلپ لائن سے اپنے رشتے کے بارے میں بات کرنے کے بعد ربیکا کہتی ہیں کہ وہ اور ان کے شوہر نے اپنے رشتے کو بہتر بنانے کے لیے کئی مختلف چیزیں کی ہیں۔
وہ کہتی ہیں کہ اب وہ اس بات کو یقینی بناتے ہیں کہ وہ اپنے بچوں کے ساتھ مل کر کھانا کھائیں اور وہ بھی فون استعمال کیے بغیر اور ان کے مطابق اس سے بات چیت زیادہ آسانی سے اور بغیر کسی خلل کے جاری رہتی ہے۔
وہ اس بات کو بھی یقینی بناتے ہیں بچوں کے سونے ک بعد انھیں تنہائی میں کچھ وقت میسر آئے اور اکثر وہ کوئی فلم یا ٹی وی دیکھتے ہیں، اس کا مطلب یہ ہے کہ اب انھیں ساتھ آرام کرنے کے لیے وقت مل جاتا ہے۔
ریبیکا کہتی ہیں کہ ’رشتوں پر محنت کرنی پڑتی ہے۔ اگر آپ دونوں ساتھ رہنا چاہتے ہیں تو آپ ہمیشہ ایک دوسرے تک واپس پہنچنے کا راستہ ڈھونڈ لیں گے۔ مشکل بات چیت سے نہ گھبرائیں اور مضبوطی سے اپنے رشتے میں قائم رہیں۔‘

[199]
فرانس نے تصدیق کی ہے کہ الجیریا میں شدت پسند تنظیم دولتِ اسلامیہ سے منسلک ایک گروپ نے اس کے شہری کا سر قلم کر دیا ہے۔
فرانس کے شہری ہروی گورڈو سیاحت کے لیے الجیریا گئے تھے اور انھیں اتوار کو اغوا کیا گیا تھا۔
فرانسیسی حکومت کے مطابق 55 سالہ گورڈو کو جند الخلیفہ نامی شدت پسند تنظیم نے ہلاک کیا اور اس سے پہلے اس تنظیم نے فرانس کو عراق اور شام میں دولتِ اسلامیہ کے خلاف فضائی کارروائیاں روکنے کی مہلت دی تھی۔
فرانس کے صدر فرانسو اولاند نے قتل کے واقعے کو’ ظالمانہ اور بزدلانہ‘ اقدام قرار دیا ہے۔
انھوں نے کہا کہ گذشتہ ہفتے دولتِ اسلامیہ کے خلاف شروع کیے گئے فضائی حملے جاری رہیں گے۔
فرانس نے گذشتہ جمعے کو پہلی مرتبہ عراق میں شدت پسند تنظیم دولتِ اسلامیہ پر فضائی حملے کیے تھے۔
اقوام متحدہ کی جنرل اسمبلی سے خطاب کرتے ہوئے صدر فرانسو اولاند نے کہا’ ہروی گورڈو کو اغوا کرنا اور ان کا سر قلم کرنا دہشت گردی کا ایک سفاکانہ اقدام ہے اور اس سے ظاہر ہوتا ہے کہ یہ مسئلہ صرف خطے کے لیے نہیں بلکہ پوری دنیا کا ہے۔‘
اس سے پہلے جند الخلیفہ نامی تنظیم نے فرانسیسی شہری کی ہلاکت کی ایک ویڈیو جاری کی تھی اور اس کا عنوان ’ فرانسیسی حکومت کے لیے خونی پیغام‘ تھا۔
End of سب سے زیادہ پڑھی جانے والی
اس تنظیم نے دسمبر میں اغوا کیے جانے والے ایک برطانوی شہری ایلن ہیننگ کو ہلاک کرنے کی دھمکی دے رکھی ہے۔
اس سے پہلے شام اور عراق میں موجود دولتِ اسلامیہ نے تین مغربی شہریوں کو ہلاک کرنے کی ویڈیوز جاری کی ہیں۔ ان میں سے دو امریکی اور ایک برطانوی شہری تھے۔
جندالخلیفہ نامی تنظیم پہلے خطے میں سرگرم اسلامی تنظیم القاعدہ ان اسلامک مغرب کا حصہ تھی اور یہ سنہ 1990 کی خانہ جنگی کے وقت سامنے آئی تھی اور اس نے رواں ماہ دولتِ اسلامیہ سے اتحاد کرنے کا اعلان کیا تھا۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[200]
اسلام آباد میں اہم عمارتوں کے گرد حفاظتی نقطۂ نظر سے بنائے گئے ریڈ زون کے مرکز ڈی چوک میں وزیراعظم کے استعفے کا مطالبہ کرنے والے مظاہرین کو دھرنا دیے ایک ماہ سے زیادہ عرصہ ہو چلا ہے۔ اس دوران پارلیمنٹ ہاؤس کے سامنے ایک باقاعدہ خیمہ بستی آباد ہو چکی ہے جس میں روز مرہ کے معمولات اور ان پر اٹھنے والے اخراجات ایک منظم رہائشی کالونی کے طور پر چلائے جا رہے ہیں۔
پانچ ہفتے قبل شاہراہ دستور پر پارلیمنٹ ہاؤس کے سامنے پڑاؤ ڈالنے والے اس احتجاجی قافلے کے حالات اس وقت خاصے مختلف تھے۔ بے سرو سامانی کا عالم تھا، دھوپ اور بارش سے بچاؤ کا بندوبست نہیں تھا، بیت الخلا کی سہولت نہ ہونے کے باعث گندگی سے بیماریاں پھیل رہی تھیں جن کےعلاج کی کوئی صورت نہیں تھی، اور سب سے بڑھ کر یہ کہ دھرنا دیے بیٹھے خواتین و حضرات کے لیے کھانے پینے کا معقول بندوبست نہیں تھا۔
پانچ ہفتے بعد یہاں حالات بہت بدل چکے ہیں۔
شاہراہ دستور کے ڈی چوک میں سڑک کے ساتھ ساتھ ترتیب کے ساتھ خیمے نصب ہیں جنھیں دھوپ اور موسم کی شدت سے بچانے کے لیے ان پر پلاسٹک کی شیٹیں چڑھا دی گئی ہیں۔ ہر خیمے کا ایک نمبر ہے جس کے ذریعے اس میں رہائش پذیر افراد کی شناخت ہوتی ہے اور اسی کی بنیاد پر انھیں راشن اور دیگر امدادی سامان مہیا کیا جاتا ہے۔
لاھور سے آنے والے 72 سالہ محمد حنیف نے ڈی چوک پہنچنے کے فوراً بعد کے حالات کا آج کے دن سے موازنہ کرتے ہوئے بتایا کہ شروع کے دنوں میں نہ بارش سے بچاؤ کا بندوبست تھا اور نہ دھوپ سے: ’پہلے تین چار دن تو دھوپ سے بچنے کے لیے درختوں کے نیچے بیٹھے رہے یا کپڑے تان کر سورج سے بچنے کی کوشش کرتے رہے اور گرم سڑک پر بیٹھنا پڑا۔ اب تو ماشا اللہ حالات بہت بہتر ہیں۔ آپ دیکھ رہے ہیں کہ بہترین ٹینٹ ہے، موسم کی شدت کا بھی اس طرح سامنا نہیں ہے۔‘
پاکستان عوامی تحریک کے اس دھرنے کی انتظامیہ کا کہنا ہے کہ شاہراہ دستور پر لگے خیموں میں دس ہزار لوگ رہائش پذیر ہیں جنہیں تین وقت کا کھانا انتظامیہ کی جانب سے فراہم کیا جاتا ہے۔
عوامی تحریک کے سیکرٹری جنرل خرم نواز گنڈاپور نے بی بی سی کو بتایا کہ ان دس ہزار افراد کے ایک دن کے کھانے پر سات لاکھ روپے خرچ ہوتے ہیں۔ انھوں نے بتایا کہ دھرنے میں شریک افراد کے یہ اخراجات مخیر افراد برداشت کر رہے ہیں:
’ہمارے پاس طویل فہرست ہے ان لوگوں کی جو دھرنے میں بیٹھے لوگوں کی خدمت کے جذبے سے انھیں کھانا کھلانا چاہتے ہیں۔ ان میں ملک کے باہر سے تحریک کے ہمدرد بھی شامل ہیں۔ مثلاً پچھلے چار دن سے تین وقت کا کھانا برطانیہ میں مقیم عوامی تحریک کے ساتھیوں نے اپنے ذمہ لیا ہوا تھا۔‘
End of سب سے زیادہ پڑھی جانے والی
خرم نواز گنڈاپور کے مطابق کھانے پینے کے علاوہ جو سب سے بڑی ذمہ داری ہے وہ ان دس ہزار افراد کو رہائش فراہم کرنا ہے جو کہ انھیں مخیر افراد کی مدد سے با آسانی پوری کر دی گئی ہے:
’ہمارے پاس لگے بیشتر خیمے عطیے کے طور پر ہمیں اس وقت ملے تھے جن دنوں اسلام آباد میں تیز بارشیں ہو رہی تھیں۔ اس کے علاوہ بہت سے لوگوں نے اپنے طور پر بھی ٹینٹ لے کر آئے تھے۔ بہت کم ایسے لوگ ہیں جنھیں ہم نے اپنے طور پر خیمے لگا کر دیے ہیں۔‘
اس خیمہ بستی میں رہائش پذیر تمام لوگ اس عوامی لنگر سے کھانا نہیں کھاتے۔
43 سالہ محمد سرور اپنی بیوی، تین سالہ بیٹی اور ایک دوست کے اتنے ہی بڑے خاندان کے ساتھ ایک خیمے میں گذشتہ 40 دن سے رہائش پذیر ہیں۔ خیمہ کیا ہے تین بیڈ روم کا گھر ہے جس میں بچوں کا سونے اور پڑھنے کا الگ کمرہ، ڈرائنگ روم اور کھانا کھانے اور پکانے کے الگ الگ کمرے ہیں۔
لاہور میں کاروبار کرنے والے محمد سرور کہتے ہیں کہ نہ صرف یہ کہ یہ سارا اہتمام انھوں نے خود کیا ہے بلکہ وہ طاہر القادری کی تنظیم کے رکن کی حیثیت سے انھیں چندہ بھی دیتے ہیں۔
’کھانا ہم خود ہی پکاتے ہیں۔ اسلام آباد کے بازار سے بیگم کو سامان لا دیتا ہوں اور ایک دن میری بیوی اور ایک دن میرے دوست کی بیوی کھانا بناتی ہے اور ہم سب مل کر کھاتے ہیں۔ صفائی بھی خود کرتے ہیں اور بچوں کے کھیلنے کے لیے کھلونوں کا انتظام بھی یہیں آ کر کیا ہے۔‘

[201]
پاکستان کے شہر کراچی کے پوش علاقے ڈیفینس میں اشتہاری سکرینز پر فحش ویڈیو چلنے کے بعد پولیس نے ایک مشتبہ شخص کو گرفتار کر لیا ہے۔
ڈی آئی جی جنوبی اسد رضا کے مطابق گرفتار ملزم نے پولیس کو بتایا کہ اس کے موبائل فون سے یہ ویڈیو حادثاتی طور پر چل گئی تھی۔
واضح رہے کہ دو روز قبل ڈیفینس کی مرکزی شاہراہ پر نصب ایس ایم ڈی اشتہاری سکرینز پر اچانک چند لمحوں کے لیے فحش ویڈیو چلنے لگی، جسے بعض شہریوں نے ریکارڈ کر کے سوشل میڈیا پر شیئر کردیا۔
نجی اشتہاری کمپنی کے آپریشن مینیجر آصف خان نے بی بی سی کو بتایا کہ انھیں شبہ ہے کہ ان کی کمپنی کی ساکھ متاثر کرنے کے لیے یہ حرکت کی گئی اور انھوں نے خود ایک ملازم کو پولیس کے حوالے کیا تاکہ حقائق سامنے آسکیں۔
پولیس نے تعزیراتِ پاکستان کی دفعہ 292 کے تحت مقدمہ درج کر لیا، جو فحش مواد کی تیاری، تقسیم یا عوامی نمائش کو جرم قرار دیتی ہے۔
اس دفعہ کے تحت سزا میں قید، جرمانہ یا دونوں شامل ہوسکتے ہیں جبکہ بار بار جرم کرنے والوں کے لیے سخت تر سزا مقرر ہے۔
اس واقعے کے بعد اشتہاری کمپنی کے قانونی مشیر شاکر رشید کی مدعیت میں گذری تھانے میں مقدمہ درج کیا گیا۔
ایف آئی آر کے مطابق چار فروری کی رات نو بج کر 37 منٹ پر کمپنی کے آپریشن مینیجر آصف خان نے اطلاع دی کہ خیابان اتحاد پر عائشہ مسجد کے قریب نصب سکرین پر وقفے وقفے سے فحش ویڈیو کلپ چل رہا ہے، جس سے عوامی جذبات مجروح ہو رہے ہیں۔
End of سب سے زیادہ پڑھی جانے والی
مدعی نے بتایا کہ وہ خود موقع پر پہنچے اور صورتحال دیکھنے کے بعد فوری طور پر سکرین بند کروائی۔
تاہم  کمپنی کے آپریشن مینیجر آصف خان نے بی بی سی کو بتایا کہ یہ نظام کلاؤڈ سسٹم پر چلتا ہے اور اس کی سکیورٹی موجود ہے تاہم فی الحال تفتیش جاری ہے۔
ان کا کہنا تھا کہ انھوں نے خود ایک ملازم کو پولیس کے حوالے کیا تاکہ حقائق سامنے آسکیں۔
ہیکنگ سے متعلق سوالات پر انھوں نے کوئی واضح جواب نہیں دیا۔
انھوں نے کہا کہ ’یہ واقعہ نہ صرف کمپنی کی ساکھ کے لیے نقصان دہ ثابت ہوا بلکہ عوامی سطح پر بھی شدید ردعمل سامنے آیا۔ پولیس تحقیقات جاری رکھے ہوئے ہے اور مزید حقائق سامنے آنے کا انتظار کیا جا رہا ہے۔‘
ایس ایم ڈی یعنی ’سرفیس ماؤنٹ ڈیوائس‘ (Surface-Mount Device) اشتہاری سکرینز جدید ایل ای ڈی ٹیکنالوجی پر مبنی ہوتی ہیں، جن میں ہر پکسل کے اندر سرخ، سبز اور نیلے رنگ کے چھوٹے ایل ای ڈی ڈائیوڈز نصب ہوتے ہیں۔
یہ ڈائیوڈز مختلف شدت سے روشنی خارج کرتے ہیں اور مل کر لاکھوں رنگ پیدا کرتے ہیں، جس سے تصویر نہایت واضح، روشن اور ہائی ریزولوشن میں نظر آتی ہے۔
یہ سکرینز عام طور پر بڑے بل بورڈز، شاپنگ مالز، سٹیڈیمز اور مرکزی شاہراہوں پر نصب کی جاتی ہیں۔ ان کا نظام کلاؤڈ یا لوکل سرور سے منسلک ہوتا ہے، جہاں سے اشتہارات یا ویڈیوز اپ لوڈ کر کے نیٹ ورک (وائی فائی، لین یا موبائل انٹرنیٹ) کے ذریعے چلائے جاتے ہیں۔
توانائی کی بچت اور دن رات میں یکساں برائٹنس کے باعث ایس ایم ڈی سکرینز آج کے دور میں سب سے زیادہ مقبول ڈیجیٹل اشتہاری ذریعہ سمجھی جاتی ہیں۔
ایس ایم ڈی اشتہاری سکرینز کے ہیک ہونے کا خطرہ کافی زیادہ ہے، خاص طور پر جب وہ انٹرنیٹ یا وائی فائی نیٹ ورک سے جڑی ہوں۔
ہیکرز نیٹ ورک یا سافٹ ویئر میں موجود کمزوریوں کا فائدہ اٹھا کر سکرینز کو کنٹرول کر سکتے ہیں۔ اگر سکرینز کلاؤڈ سسٹم سے جڑی ہوں تو ہیکرز انھیں چلانے والی کمپنی کے اندرونی ڈیٹا تک بھی رسائی حاصل کر سکتے ہیں۔

[202]
’میں کندھے جھکا کر چلتی تھی تاکہ یہ ظاہر نہ ہو کہ میری چھاتیاں زیادہ بڑی ہیں۔ مجھے یاد ہے کہ اس وقت میں کس قدر شرمندہ محسوس کرتی تھی۔‘
ارجنٹینا کی ایک یونیورسٹی کی پروفیسر راکیل نے سنہ 2010 میں اپنی چھاتیاں چھوٹی کروانے کی سرجری کروائی۔ اب 52 برس کی عمر میں وہ کہتی ہیں کہ اس فیصلے نے انھیں ایک ایسی ’آزادی کا احساس‘ دیا جو پہلے کبھی نہیں ملا تھا۔
دنیا کے کئی حصوں میں بڑی چھاتیوں کو پُرکشش سمجھا جاتا ہے، لیکن حقیقت اکثر مختلف ہوتی ہے ۔۔ یہ خواتین کی صحت اور معیارِ زندگی کے لیے سنگین مسائل پیدا کر سکتی ہیں۔
طبی ماہرین کے مطابق بڑی چھاتیاں مختلف علامات کا باعث بن سکتی ہے جن میں دائمی کمر درد، سر درد، ناقص جسمانی ساخت، سُن ہونا، نیند میں خلل اور ذہنی صحت کے مسائل شامل ہیں۔
پُرکشش لگنے کے لیے دینا بھر میں کاسمیٹک سرجری اور ایستھیٹک پروسیجرز کا سہارا کچھ عرصے پہلے تک تو صرف سلیبرٹیز (مشہور شخصیات) لیا کرتے تھے لیکن اب یہ عام لوگوں میں تیزی سے پھیل رہا ہے، جن میں پاکستانیوں کی بھی بڑی تعداد شامل ہے۔
انٹرنیشنل سوسائٹی آف ایسیتھٹک پلاسٹک سرجری کے تازہ ترین اعداد و شمار کے مطابق سنہ 2024 میں دنیا بھر میں چھ لاکھ 52 ہزار سے زائد خواتین نے چھاتیاں چھوٹی کروانے کی سرجری کروائی۔
سب سے زیادہ آپریشن برازیل میں ریکارڈ کیے گئے، جہاں ایک لاکھ 15 ہزار 647 خواتین نے یہ سرجری کرائی۔ اس کے بعد امریکہ کا نمبر آتا ہے جہاں67 ہزار 478 خواتین اس عمل سے گزریں۔ 38 ہزار 780 فرانسیسی اور 32 ہزار 68 جرمن خواتین نے بھی چھاتیاں چھوٹی کروانے کے لیے سرجری کرائی۔ ترکی کی 25 ہزار 334 اور انڈیا کی 22 ہزار 400 خواتین بھی اس فہرست میں شامل ہیں۔
،تصویر کا ذریعہBBC/Getty Images
راکیل بتاتی ہیں کہ نوعمری سے ہی اُنھیں بڑی چھاتیوں کی وجہ سے دائمی کمر درد کا سامنا رہا۔ لیکن ارجنٹینا میں بڑی چھاتی کو اکثر ایک نعمت سمجھا جاتا ہے۔
End of سب سے زیادہ پڑھی جانے والی
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
’زیادہ تر لوگ، خاص طور پر خواتین، آپ کو کہتی ہیں کہ آپ خوش قسمت ہیں۔ مگر میں خوش قسمت کہاں تھی۔ میں نے بہت تکلیف سہی ۔۔ بطور لڑکی، بطور عورت اور بطور ماں۔‘
وہ مزید کہتی ہیں کہ آج بھی کمر درد اُنھیں اس اندازِ سے چلنے کی وجہ سے ہوتا ہے جو انھوں نے اپنے جسم کو چھپانے کے لیے اپنایا تھا۔
راکیل ایک سرگرم شخصیت تھیں، یوگا، ورزش اور جم جانے سے لطف اندوز ہوتی تھیں۔ لیکن وقت کے ساتھ بڑی چھاتیوں کا دباؤ اُنھیں ورزش سے دور لے گیا۔
برٹش ایسوسی ایشن آف ایسیتھٹک پلاسٹک سرجنز کی صدر ڈاکٹر نورا نیوجنٹ کے مطابق حرکت میں رکاوٹ اور ورزش میں مشکلات اُن عام مسائل میں شامل ہیں جو چھاتی چھوٹی کرنے کی سرجری کروانے والی خواتین بیان کرتی ہیں۔
وہ کہتی ہیں کہ ’عقلی اعتبار سے بڑی چھاتیاں بھاری ہوتی ہیں، جو جسم کو آگے کی طرف کھینچتی ہیں اور کمر و گردن پر مسلسل دباؤ ڈالتی ہے‘
ان کے مطابق ’یہ ورزش کو بھی غیر آرام دہ بنا دیتی ہے اور موزوں، سہارا دینے والی برا تلاش کرنا انتہائی مشکل ہو جاتا ہے۔‘
راکیل کہتی ہیں کہ انھیں اپنی چھاتیوں کو سہارا دینے کے لیے دو یا تین برا پہننے پڑتے تھے۔ اور موزوں برا تلاش کرنا اُن کے لیے اضافی مالی دباؤ بھی تھا۔
’ارجنٹینا میں بڑی چھاتیوں کے لیے بننے والی برا بہت مہنگی تھیں۔‘
برطانیہ میں ڈاکٹر نورا نیوجنٹ کے مطابق اُن کے زیادہ تر مریضوں کی ہر چھاتی سے 500 سے 800 گرام تک وزن کم کیا جاتا ہے، اگرچہ بعض اوقات اس سے زیادہ بھی نکالا جاتا ہے۔
وہ کہتی ہیں کہ کبھی کبھار یہ جسمانی وزن کے لحاظ سے زیادہ نہیں ہوتا، لیکن ایک چھوٹے حصے کے لیے یہ بہت زیادہ ہوتا ہے۔
راکیل کے معاملے میں ڈاکٹروں نے مجموعی طور پر اُن کی چھاتیوں سے ڈھائی کلو وزن نکالا۔
وہ کہتی ہیں کہ ’سرجری کے بعد مجھے یاد ہے کہ جب میں نے زمین سے کوئی چیز اٹھانے کی کوشش کی تو ایسا لگا جیسے یہ ایک نیا جسم ہے۔ مجھے بے حد آزادی کا احساس ہوا۔‘
برطانیہ کی پروفیسر جوآنا ویک فیلڈ-سکر جب اپنے ڈاکٹر کے پاس دائمی چھاتیوں سے جڑے درد کے بارے میں علاج کے لیے گئیں تو انھیں مشورہ دیا گیا کہ ایک موزوں برا ہی کافی ہے۔
بایومکینکس کی ماہر ہونے کے ناطے انھوں نے تحقیق شروع کی کہ اچھی برا کو مؤثر بنانے والے عوامل کیا ہیں۔
وہ کہتی ہیں کہ ’مجھے احساس ہوا کہ ہمیں دراصل بہت کم معلوم ہے کہ ہمیں برا کی ضرورت کیوں ہے، اس کے فوائد کیا ہیں اور یہ کس طرح کام کرنی چاہیے۔ برا کو زیادہ تر فیشن آئٹم سمجھا گیا، نہ کہ ایک ایسا لباس جو صحت کے لیے فائدہ مند ہو۔ اس پر مجھے واقعی مایوسی ہوئی۔‘
ان کی طرف سے سنہ 2005 میں برطانیہ کی یونیورسٹی آف پورٹسماؤتھ میں بریسٹ ہیلتھ پر ایک تحقیقی گروپ قائم کرنے کے پیچھے بھی یہی محرک تھا۔
ان کی ٹیم نے چار بڑے نقصانات کی نشاندہی کی جو غلط فٹنگ برا پہننے سے ہو سکتے ہیں: درد، جلد اور ٹشوز کو نقصان، سانس لینے اور دل کی دھڑکن کے وقفے میں تبدیلی، اور جسمانی سرگرمی میں رکاوٹ۔
وہ کہتی ہیں کہ ’اگر چھاتیاں بھاری ہوں  تو یہ سانس لینے کے انداز کو بدل سکتی ہے، زمین پر دباؤ ڈالنے کی قوت کو متاثر کر سکتی ہے اور مجموعی طور پر جسمانی افعال پر اثر ڈالتی ہے۔‘
،تصویر کا ذریعہUEFA/UEFA via Getty Images
کئی برسوں کی تحقیق اور تجربات کے بعد یونیورسٹی آف پورٹسماؤتھ کی ٹیم نے یہ دریافت کیا کہ ہر طرح کی ورزش کے دوران چھاتیاں ’آٹھ کے ہندسے‘ کی شکل میں حرکت کرتی ہیں۔
ماہرین نے یہ نتیجہ اخذ کیا کہ درد کم کرنے کی اصل کنجی حرکت کو سست کرنا ہے، نہ کہ یہ دیکھنا کہ چھاتیاں کتنی حرکت کرتی ہیں۔
اس ٹیم نے اب انگلینڈ کی ویمنز فٹبال ٹیم ’لائنیسز‘ اور دنیا کے چند بہترین گالف کھلاڑیوں سمیت اعلیٰ درجے کے ایتھلیٹس کے ساتھ کام کیا ہے تاکہ اُن کے لیے بہترین ممکنہ برا تیار کی جا سکے۔
پروفیسر ویک فیلڈ-سکر کہتی ہیں کہ ’ہم دیکھ رہے ہیں کہ ایف اے اور ورلڈ رگبی جیسے ادارے خواتین ایتھلیٹس کی صحت کے منصوبوں پر سرمایہ لگا رہے ہیں اور یہ رجحان صرف پچھلے پانچ برسوں میں سامنے آیا ہے۔‘
ان کا مزید کہنا ہے کہ ’یہ نسبتاً نیا رجحان ہے، لیکن یہ خوش آئند ہے کہ ہم یہ تبدیلی دیکھ رہے ہیں۔‘
بڑی چھاتی کے بوجھ کو معاشرہ کس طرح دیکھتا اور سمجھتا ہے، یہ ایک ایسا مسئلہ تھا جس کا سامنا راکیل کو بھی کرنا پڑا۔
وہ کہتی ہیں کہ چھاتی چھوٹی کرنے کی سرجری کے بعد اُنھیں اپنے ساتھیوں کی جانب سے تنقید کا سامنا کرنا پڑا اور اکثر لوگ اُن کی محرکات کو غلط سمجھتے تھے۔
ان کے مطابق ’میرا خیال ہے کہ زیادہ تر لوگوں نے اسے جمالیاتی معاملہ سمجھا، نہ کہ صحت کا مسئلہ‘۔
وہ کہتی ہیں کہ ’مجھے یاد ہے کہ جب میں نے یہ سرجری کروائی تو ایک خاتون نے کہا اب تمھیں اپنا پیٹ بھی نکلوانا چاہیے۔۔ جیسے لپوسکشن‘۔
ایسے ردِعمل کے باوجود راکیل کہتی ہیں کہ انھیں کوئی پچھتاوا نہیں۔ ان کا کہنا ہے کہ ’میں بہت خوش ہوں اور اب جب کہ میں مینوپاز میں ہوں، مجھے نہیں معلوم کہ بڑی چھاتیوں کے ساتھ میں کیسے زندگی گزار سکتی۔ میں اپنے آپ کو اُس جسم کے ساتھ نمٹتے ہوئے سوچ بھی نہیں سکتی‘۔
برٹش ایسوسی ایشن آف ایسیتھٹک پلاسٹک سرجنز کی صدر ڈاکٹر نورا نیوجنٹ کے مطابق چھاتی چھوٹی کرنے کی سرجری کروانے والے مریضوں کی بڑھتی ہوئی تعداد اس بات کی عکاسی کرتی ہے کہ لوگ اپنی صحت اور خود نگہداشت پر زیادہ توجہ دے رہے ہیں۔
وہ کہتی ہیں کہ ’یقیناً اب اس رجحان میں اضافہ ہو رہا ہے، اور یہ صرف خواتین تک محدود نہیں بلکہ تمام مریض اچھی زندگی گزارنا چاہتے ہیں‘۔
’یہ لازمی طور پر کمال کی تلاش نہیں بلکہ صحت اور فلاح کی جستجو ہے‘۔

[203]
بھارت میں خلائی تحقیق کے ادارے اسرو کا خلائی جہاز ’منگل یان‘ کامیابی کے ساتھ مریخ کے مدار میں داخل ہوگیا ہے۔
بھارتی وزیر اعظم نریندر مودی نے اس موقعے پر بھارت کی کامیابی پر سائنس دانوں کو مبارک باد دیتے ہوئے کہا ہے کہ آج بھارت دنیا کا پہلا ملک بن گیا ہے جس نے پہلی ہی بار میں یہ کامیابی حاصل کی ہے۔
امریکی خلائی ادارے ناسا نے بھی بھارت کو اس کامیابی پر مبارک باد پیش کی ہے۔
غربت کے باوجود سائنسی تجربے ضروری: پروفیسر ہودبھائی
اسرو نے بدھ کی صبح سات بج کر 17 منٹ پر مریخ سیارے کے لیے روانہ کی جانے والی بھارت کی خلائی گاڑی ’منگل یان‘ کا مائع یا سیال ایندھن والا انجن چلانا شروع کر دیا تھا۔
اسرو کے مطابق انجن چلانے کا عمل کامیاب رہا ہے اور یہ ٹھیک طور پر کام کر رہا ہے۔
مریخ مہم کے اس فیصلہ کن مرحلے میں مکمل 24 منٹ تک جہاز کے انجن کو چلایا گیا اور یہ کامیابی کے ساتھ خلائی گاڑی کو سرخ سیارے کے مدار میں داخل کرنے میں کامیاب رہا۔
اسرو کے سائنس دانوں کو مبارک باد دیتے ہوئے بھارتی وزیر اعظم نے کہا: ’آج تاریخ رقم کی گئی ہے۔ ہم نے ناممکن کو ممکن کر دکھایا ہے۔ میں سبھی بھارتیوں اور اسرو کے سائنس دانوں کو مبارک باد دیتا ہوں۔ کم وسائل کے باوجود یہ کامیابی سائنس دانوں کی ہمت اور مردانگی کی وجہ سے ملی۔‘
End of سب سے زیادہ پڑھی جانے والی
انھوں نے مزید کہا کہ ’جس کم خرچ میں ہم نے یہ کامیابی حاصل کی ہے اس سے زیادہ میں تو ہالی وڈ کی فلم بنتی ہے۔‘
اس مرحلے پر اسرو کو اس بات کا خیال رکھنا تھا کہ منگل یان اتنا سست نہ ہو جائے کہ مریخ کی سطح سے ٹکرا جائے، یا اس کی رفتار اتنی بھی تیز نہ ہو کہ وہ مریخ کے کشش ثقل سے باہر خلا میں کہیں کھو جائے۔
منگل يان تقریباً 300 دنوں کے سفر کے بعد 22 ستمبر کو مریخ کے کشش ثقل کے دائرے میں داخل ہوا تھا۔
غربت کے باوجود سائنسی تجربے ضروری: پروفیسر ہودبھائی
بھارتی وزیرِ اعظم نریندر مودی بھی مشن کے اس تاریخی لمحے کو دیکھنے کے لیے بنگلور میں واقع اسرو کے نگرانی سینٹر میں موجود تھے۔
بھارت دنیا کا پہلا ایسا ملک بن گیا ہے جو اپنی پہلی ہی کوشش میں مریخ کے مدار میں اپنی خلائی گاڑی کو بھیجنے میں کامیاب رہا۔

[204]
برطانوی وزیر اعظم ڈیوڈ کیمرون نیویارک میں ایران کے صدر حسن روحانی سے ملاقات کریں گے۔ 1979 کے انقلاب کے بعد ڈیوڈ کیمرون کسی بھی ایرانی صدر سے ملنے والے پہلے برطانوی وزیراعظم ہوں گے۔
یہ ملاقات ایک ایسے وقت میں ہو رہی ہے جب امریکہ اور اس کے اتحادیوں نےعراق اور شام میں شدت پسند تنظیم دولت اسلامیہ کے خلاف کارروائیاں شروع کر دی ہیں لیکن اس بارے میں ایران کا ردعمل ابھی تک واضح نہیں۔
دونوں راہنما گذشتہ سال نومبر میں ٹیلی فون پر تفصیلی بات چیت کر چکے ہیں لیکن یہ ان کی پہلی بالمشافہ ملاقات ہو گی۔
برطانوی حکومت نے ابھی تک تو دولت اسلامیہ کے خلاف جاری کارووائیوں کا حصہ نہیں بنی ہے لیکن برطانوی پارلیمنٹ میں اس مسئلے پر بحث اگلے ہفتے متوقع ہے۔
بی بی سی کے اسسٹنٹ پولیٹیکل ایڈیٹر نورمن سمتھ کا کہنا ہے کہ یہ کافی حد تک ممکن ہے کہ دولت اسلامیہ کے خلاف فوجی کارروائی کی اجازت دینے کے لیے اگلے چند روز میں برطانوی پارلیمنٹ کی چھٹی منسوخ کر کے اجلاس بلایا جائے۔
بی بی سی کے نامہ نگار نِک برائنٹ کے خیال میں برطانیہ اور ایران کے تعلقات میں بہتری کے لیے گذشتہ کئی ماہ سے کوششیں کی جا رہی ہیں۔ ان کا کہنا ہے کہ امریکی صدر براک اوباما نے دولت اسلامیہ کے خلاف کارروائی میں ایران کے ممکنہ کردار کا عندیہ دیا ہے اور ڈیوڈ کیمرون اور ایرانی صدر ملاقات میں ایران کے اس کردار پر غور و خوض کریں گے۔
نامہ نگار کا کہنا ہے کہ برطانوی وزیر اعظم ایرانی صدر پر زور دیں گے کہ شامی صدر بشارالاسد کی حمایت ترک کر دیں، لیکن ڈیوڈ کیمرون کے لیے یہ معرکہ سر کرنا انتہائی مشکل ہو گا۔
نِک برائنٹ کے مطابق امریکہ میں ایرانی اہلکاروں نے دولت اسلامیہ کے خلاف کارروائی میں مدد کے بدلے اپنے ایٹمی پروگرام پر کام کرنے کی چھوٹ ملنے کے امکانات ظاہر کیے ہیں۔ اگرچہ امریکہ کا کہنا ہے کہ ایران کا ایٹمی پروگرام اور دولت اسلامیہ کے خلاف کارروائی میں ایران کا تعاون دو بالکل مختلف معاملات ہیں۔
End of سب سے زیادہ پڑھی جانے والی
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[205]
امریکہ اور اس کے اتحادی عرب ممالک نے عراق کے بعد اب شام میں سنّی شدت پسند تنظیم دولتِ اسلامیہ کے ٹھکانوں پر فضائی حملوں کا آغاز کر دیا ہے۔
محکمۂ دفاع کے ترجمان ریئر ایڈمرل جان کربی کے مطابق پیر کو شام میں کی جانے والی کارروائی میں جنگی طیارے اور ٹاماہاک میزائل استعمال کیے گئے ہیں۔
بی بی سی کو یہ بھی پتہ چلا ہے کہ شام میں ہونے والی فضائی کارروائی میں پانچ عرب ممالک بھی شامل تھے۔
پینٹاگون کے ترجمان نے ان حملوں کے بارے میں مزید معلومات فراہم نہیں کیں۔
ایک بیان میں انھوں نے کہا کہ ’چونکہ یہ کارروائیاں جاری ہیں اس لیے ہم اس وقت مزید معلومات فراہم نہیں کر سکتے۔
ان کا کہنا تھا کہ شام میں کارروائی کرنے کا فیصلہ امریکی مرکزی کمان کے سربراہ جنرل لائیڈ آسٹن نے اس اختیار کے تحت کیا جو انھیں کمانڈر ان چیف یعنی امریکی صدر نے دیا ہے۔
اطلاعات کے مطابق ان حملوں میں شام کے شمال مشرقی شہر رقہ کو نشانہ بنایا گیا ہے جو دولتِ اسلامیہ کا ہیڈکوارٹر ہے۔
شامی حکومت کی جانب سے سرکاری ٹی وی پر بھی کہا گیا ہے کہ اسے امریکی حکام نے رقہ کو نشانہ بنانے کے بارے میں مطلع کیا تھا۔
End of سب سے زیادہ پڑھی جانے والی
شام میں حقوقِ انسانی کی تنظیم سیریئن آبزرویٹری فار ہیومن رائٹس کے مطابق ان حملوں میں کم از کم 20 شدت پسند مارے گئے ہیں۔
امریکی صدر براک اوباما نے 11 ستمبر کو دولتِ اسلامیہ کے خلاف امریکی کارروائی کا دائرہ عراق سے بڑھا کر شام تک پھیلانے کا اعلان کیا تھا۔
انھوں نے دولتِ اسلامیہ کو تباہ و برباد کر دینے کا عزم ظاہر کرتے ہوئے کہا تھا کہ ان کا ملک شام میں بھی دولتِ اسلامیہ کے خلاف کارروائی سے نہیں ہچکچائے گا اور امریکہ کو دھمکی دینے والے کسی بھی گروپ کو کہیں پناہ نہیں ملے گی۔
امریکی طیارے اگست سے اب تک عراق میں دولتِ اسلامیہ کے ٹھکانوں پر 190 حملے کر چکے ہیں۔ 19 ستمبر کو ان حملوں میں فرانسیسی طیارے بھی شامل ہوگئے ہیں جو اس سے قبل نگرانی کی کارروائیاں سرانجام دے رہے تھے۔
روس امریکہ کی جانب سے شام میں فضائی حملوں کے حق میں نہیں اور اس نے خبردار کیا ہے کہ جنگجوؤں کے خلاف کسی قسم کی امریکی فوجی کارروائی بین الاقوامی قوانین کی سخت خلاف ورزی ہو گی۔
روسی وزارت خارجہ کہہ چکی ہے کہ اقوام متحدہ کی حمایت حاصل کیے بغیر کسی قسم کی کارروائی کو کھلی جارحیت تصور کیا جائے گا۔

[206]
پاکستان کے وزیر اعظم شہباز شریف نے کہا ہے کہ ٹی 20 ورلڈ کپ میں انڈیا کے خلاف گروپ سٹیج میچ نہ کھیلنے کا فیصلہ 'سوچ سمجھ کر' کیا گیا ہے اور اس کی وجہ بنگلہ دیش کے ساتھ یکجہتی ظاہر کرنا ہے۔ اس پر بنگلہ دیش کی عبوری حکومت میں کھیلوں کے مشیر ڈاکٹر آصف نزرل نے ایکپیغاممیں ’شکریہ پاکستان‘ کہا ہے۔
بدھ کی شب کابینہ کے اجلاس کے دوران اپنے بیان میں شہباز شریف کا کہنا تھا کہ ’ٹی ٹوئنٹی ورلڈ کپ کے حوالے سے ہم نے واضح موقف اختیار کیا ہے کہ ہم انڈیا کے خلاف میچ نہیں کھیلیں گے کیونکہ یہ کھیل کا میدان ہے، سیاست نہیں ہے۔ کھیل کے میدان میں سیاست بالکل نہیں ہونی چاہیے۔‘
انھوں نے کہا کہ پاکستان نے ’سوچ سمجھ کر موقف اختیار کیا ہے اور اس حوالے سے ہمیں بنگلہ دیش کے ساتھ پوری طرح کھڑا ہونا چاہیے۔ میں سمجھتا ہوں کہ یہ مناسب فیصلہ ہے۔‘
اس سے قبل پاکستانی حکومت نے یکم فروری کو ایک ٹویٹ کے ذریعے اپنے اس فیصلے سے آگاہ کیا تھا کہ پاکستانی ٹیم کو ٹی 20 ورلڈ کپ میں شرکت کی اجازت دی گئی ہے مگر 15 فروری کو ’انڈیا کے خلاف میچ نہیں کھیلا جائے گا۔‘
انٹرنیشنل کرکٹ کونسل (آئی سی سی) کا کہنا تھا کہ پاکستان کرکٹ بورڈ (پی سی بی) نے اس حوالے سے باضابطہ طور پر آگاہ نہیں کیا ہے۔ اس نے کہا تھا کہ پی سی بی ’اپنے ملک میں کرکٹ کے لیے اس فیصلے کے اہم اور طویل المدتی اثرات پر غور کرے کیونکہ اس کا اثر عالمی کرکٹ کے اُس نظام پر بھی پڑے گا جس کا پاکستان خود ایک حصہ ہے۔‘
پاکستان کا یہ فیصلہ کئی دنوں سے زیرِ بحث ہے۔ چونکہ روایتی حریفوں کے درمیان یہ بڑے مقابلے آئی سی سی ٹورنامنٹس کے دوران سب سے زیادہ آمدن کماتے ہیں اس لیے یہ معاملہ عالمی کرکٹ کے سیاسی اور مالی امور کے لیے بھی اہم سمجھا جا رہا ہے۔
اس تحریر میں ہم نے یہ جاننے کی کوشش کی ہے کہ پاکستان کے اس فیصلے کی قانونی حیثیت کیا ہے اور اس کے کیا اثرات ہو سکتے ہیں۔
بی بی سی اردو سے گفتگو کرتے ہوئے پاکستان کرکٹ بورڈ کے سابق چیئرمین نجم سیٹھی نے کہا کہ یہ فیصلہ ’وقت کی ضرورت‘ تھا۔ ان کے مطابق پاکستان کئی برسوں سے کرکٹ کی عالمی سیاست میں تنہائی اور اختیارات کے غیر متوازن نظام کا سامنا کرتا رہا ہے۔
End of سب سے زیادہ پڑھی جانے والی
نجم سیٹھی کا کہنا ہے کہ ’بنگلہ دیش کے ورلڈ کپ میں شمولیت سے متعلق غیر جانبداری نہ ہونے پر پاکستان نے سخت موقف اختیار کیا۔ انڈیا کے خلاف میچ نہ کھیلنے کا فیصلہ ایک سوچا سمجھا قدم ہے، کیونکہ یہی میچ آئی سی سی کے لیے سب سے زیادہ مالی اہمیت رکھتا ہے۔‘
اگست 2024 میں سابق بنگلہ دیشی وزیر اعظم شیخ حسینہ کے ملک چھوڑنے کے بعد انڈیا اور بنگلہ دیش کے تعلقات میں تناؤ بڑھا تھا۔ کچھ عرصہ پہلے انڈین کرکٹ بورڈ کی ہدایت پر انڈین پریمیئر لیگ کی ٹیم کولکتہ نائٹ رائیڈرز نے بنگلہ دیش کے مستفیض الرحمٰن کو ٹیم سے نکال دیا جس کی کوئی باضابطہ وجہ نہیں بتائی گئی۔
بنگلہ دیش کی طرف سے انڈیا میں ٹی 20 ورلڈ کپ کھیلنے پر سکیورٹی خدشات ظاہر کیے گئے اور نیوٹرل وینیو کی شرط رکھی گئی جسے مسترد کرتے ہوئے آئی سی سی نے اس کی جگہ سکاٹ لینڈ کو ٹورنامنٹ کا حصہ بنایا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
انڈیا ماضی میں بھی پاکستان کے ساتھ دوطرفہ کرکٹ کھیلنے سے انکار کرتا رہا ہے، تاہم آئی سی سی اور ایشیا کپ جیسے ملٹی نیشنل ٹورنامنٹس میں دونوں ٹیمیں آمنے سامنے آتی رہی ہیں اور زیادہ موقعوں پر دونوں ٹیموں نے پاکستان سے باہر ہی میچز کھیلے ہیں۔
پاکستان کے اس فیصلے کو موجودہ نظام کے خلاف ایک واضح ردِعمل کے طور پر دیکھا جا رہا ہے، جس میں پاکستان کی شمولیت سے تو فائدہ اٹھایا گیا، لیکن اس کے تحفظات کو سنجیدگی سے نہیں لیا گیا۔
نجم سیٹھی نے کہا کہ ماضی میں بھی ٹیموں نے حکومتی ہدایات پر ٹورنامنٹس سے دستبرداری اختیار کی ہے اور ماضی میں بھی ایسے فیصلوں کو تسلیم کیا جا چکا ہے۔
’میں نے انڈیا کے خلاف کیس کیا تھا، جس میں عدالت نے کہا تھا کہ اگر کسی بورڈ کو حکومت کھیلنے سے روک دے تو اس پر سوال نہیں اٹھایا جا سکتا۔‘
پی سی بی کے سابق چیئرمین کا مزید کہنا تھا کہ اب حالات بدل چکے ہیں۔
’پہلے پاکستان آئی سی سی کی آمدن پر مکمل انحصار کرتا تھا، لیکن اب پاکستان سپر لیگ کی آمدن آئی سی سی سے زیادہ ہو چکی ہے۔ ہم اب اپنے پاؤں پر کھڑے ہیں اور مضبوط پوزیشن میں ہیں۔‘
نجم سیٹھی نے یہ بھی یاد دلایا کہ پاکستان اس وقت ایشین کرکٹ کونسل کا چیئرمین ہے اور بنگلہ دیش کے ساتھ مل کر نمایاں اثر و رسوخ رکھتا ہے۔ ان کے مطابق آئی سی سی کے موجودہ مالی ماڈل میں انڈیا کو غیر متناسب فائدہ دیا جا رہا ہے، جبکہ چھوٹے بورڈز مسلسل نقصان میں ہیں۔
نجم سیٹھی نے کہا ’اگر انھیں انڈیا اور پاکستان کا میچ چاہیے اور اس سے جڑی آمدن بھی تو پھر انھیں انصاف اور برابری کے اصولوں کے لیے کھڑا ہونا ہوگا۔‘
یہ خیال کیا جا رہا ہے کہ پاکستان نے یہ فیصلہ بین الاقوامی کرکٹ میں توازن قائم کرنے اور کسی ایک ملک یا بورڈ کے زیادہ اثر و رسوخ کو کم کرنے کے لیے کیا ہے۔
تاہم آئی سی سی اور پی سی بی کے سابق چیئرمین احسان مانی کا کہنا ہے کہ ’اس فیصلے کا اثر اتنا زیادہ نہیں ہوگا کیونکہ انگلینڈ اور آسٹریلیا جیسے بورڈز زیادہ تر انڈیا اور پاکستان کے میچز کے معاملے میں غیر جانبدار رہتے ہیں اور وہ اپنی ذاتی مالی اور تجارتی دلچسپیوں کو ترجیح دیتے ہیں۔‘
احسان مانی کا کہنا ہے کہ ’یہ فیصلہ سازی میں توازن نہیں لائے گا کیونکہ اصل میں سب کچھ پیسے کے گرد گھومتا ہے۔ تمام ممالک یا تو آئی سی سی پر انحصار کرتے ہیں یا انڈیا کے دوروں سے آمدنی کماتے ہیں اور وہ آسانی سے اسے قربان نہیں کریں گے۔‘
’انگلینڈ اور آسٹریلیا انڈیا کے خلاف کسی بھی بورڈ کی شکایت کی پرواہ نہیں کریں گے کیونکہ انڈیا کے دورے سے انہیں بھاری آمدنی ملتی ہے۔ اگر انڈیا ان کے ہوم گراؤنڈ پر آتا ہے تو نہ صرف براڈکاسٹر سے بلکہ سٹیڈیم بھرنے سے بھی فائدہ ہوتا ہے۔‘
انھوں نے مزید کہا ’اگر پاکستان نہیں کھیلے گا تو اصل نقصان انڈیا کو ہوگا کیونکہ وہ آئی سی سی کے آمدنی ماڈل میں سب سے بڑا حصہ لیتا ہے۔ آسٹریلیا اور انگلینڈ انڈیا کے دورے سے اپنی آمدنی کماتے ہیں، اس لیے انڈیا-پاکستان میچ نہ ہونے سے ان کا نقصان نہیں ہوگا۔ تاہم زمبابوے، ویسٹ انڈیز، نیوزی لینڈ اور سری لنکا جیسے چھوٹے بورڈز کو بھی اس کا نقصان اٹھانا پڑے گا۔‘
کسی بھی ملک کے لیے ضروری ہے کہ وہ آئی سی سی ٹورنامنٹس میں حصہ لیتے ہوئے میمبرز پارٹیسپیشن ایگریمنٹ (MPA) کی شرائط پر عمل کرے، جس پر پاکستان نے دستخط کیے ہیں۔ اس معاہدے کی شق 5.7.1 کے مطابق ہر رکن ملک پر لازم ہے کہ وہ نہ صرف تمام آئی سی سی ایونٹس میں حصہ لے بلکہ ان ایونٹس میں شیڈول ہر میچ  بھی کھیلے۔
یہ پابندی صرف اسی صورت میں لاگو نہیں ہوتی جب کوئی غیر معمولی حالات (force majeure) پیش آئیں، جو ملک کے قابو سے باہر ہوں، جیسے قدرتی آفات، جنگ یا حکومت کی ہدایت۔ اس کا ذکر آرٹیکل 12 اور 17.4 میں کیا گیا ہے۔
آئی سی سی نے عام طور پر حکومت کے فیصلوں کا احترام کیا ہے، جو کسی ٹیم کو دورے یا میچ کھیلنے سے روک سکتے ہیں۔
مثال کے طور پر انڈیا نے 2025 چیمپئنز ٹرافی کے دوران پاکستان میں میچ نہیں کھیلا اور تمام میچز یو اے ای میں کھیلے۔ اسی طرح 2023 ایشیا کپ میں انڈیا نے پاکستان کا دورہ کرنے کے بجائے اپنے میچ کولمبو میں کھیلے۔
آئی سی سی نے اس بات کا عندیہ دیا ہے کہ وہ مسئلے کا کوئی مشترکہ حل تلاش کرنے کے لیے تیار ہے، مگر ساتھ ہی پاکستان کرکٹ بورڈ کو خبردار کیا ہے کہ ایسا قدم پاکستان اور عالمی کرکٹ پر طویل مدتی اثر ڈال سکتا ہے۔
نجم سیٹھی کے مطابق اگر پاکستان انڈیا کے ساتھ میچ نہ کھیلے تو سب سے زیادہ نقصان براڈکاسٹر کو ہوگا لیکن وہ پی سی بی کے خلاف براہ راست کارروائی نہیں کریں گے۔
ان کا کہنا ہے کہ چونکہ یہ انڈین براڈکاسٹر ہے اس لیے ان کا جھکاؤ انڈیا کے حق میں ہوگا کیونکہ انڈیا-پاکستان میچز سب سے زیادہ آمدنی دیتے ہیں۔
’اگر یہ میچز نہ ہوں اور براڈکاسٹر کھیل کو غیر منافع بخش قرار دے کر معاہدہ واپس لے تو اس کا اثر آئی سی سی پر پڑے گا، جس کی وجہ یہ ہے کہ انڈیا پاکستان کے میچز اکثر باقی تمام میچز سے زیادہ پیسہ کماتے ہیں۔‘
اگرچہ آئی سی سی نے پاکستان حکومت کے فیصلے کو تسلیم کیا ہے، مگر وہ پی سی بی سے نقصان کی تلافی کا مطالبہ کر سکتا ہے اور متعلقہ ایم پی اے شقوں کے تحت کارروائی بھی کر سکتا ہے۔
نجم سیٹھی کا ماننا ہے کہ بنگلہ دیش کے ساتھ آئی سی سی نے ناانصافی کی ہے اور ابھی بھی امکان موجود ہے کہ گورننگ باڈی اپنی سمجھ بوجھ سے صورتحال کو درست طریقے سے حل کر لے۔
اُن کے مطابق اگر پاکستان خاموش رہ کر میچ کے دن پر عوامی بائیکاٹ کرتا اور میدان میں نہیں اُترتا تو معاملات کہیں زیادہ پیچیدہ اور نقصان دہ ہو سکتے تھے۔
سیٹھی نے کہا ’امید ہے آئی سی سی عقل مندی سے کام لیتے ہوئے درست فیصلہ کرے گا۔‘
اُن کے مطابق مسئلہ قواعد و ضوابط سے زیادہ عالمی کرکٹ میں طاقت کے عدم توازن اور انڈین بورڈ کے ’انا کا ہے۔ یہی چیز آئی سی سی کے فیصلے میں رکاوٹ بنتی ہے، خاص طور پر جب بات بنگلہ دیش کی ہو۔‘
تاحال انڈین بورڈ یعنی بی سی سی آئی نے اس معاملے پر زیادہ بات نہیں کی ہے۔ بی سی سی آئی کے نائب صدر راجیو شکلا نے صحافیوں سے گفتگو کرتے ہوئے کہا تھا کہ ’آئی سی سی نے اس معاملے پر ایک بیان جاری کیا ہے۔ اس نے کھیل کے جذبے کے عنصر کو اجاگر کیا ہے۔ ہم آئی سی سی سے مکمل اتفاق کرتے ہیں۔ بی سی سی آئی اس وقت تک کوئی تبصرہ نہیں کرے گا جب تک ہم آئی سی سی سے بات نہ کر لیں۔‘
مگر سیٹھی کو امید ہے کہ ’آئی سی سی سمجھداری سے کام لے گی۔‘
ان کا کہنا ہے کہ بنگلہ دیش کی ٹورنامنٹ میں اہمیت برقرار رکھنے کے لیے اب بھی راستے موجود ہیں۔ ’یہ معاملات حل ہو سکتے ہیں۔ اگر سب ناکام ہو جائے تو بھی پاکستان انڈیا کے خلاف میچ نہیں کھیلے گا۔‘

[207]
جب میں بلوچستان کے دارالحکومت کوئٹہ سے نوشکی تک سفر کے دوران ایک ہوٹل پر چائے پینے کے لیے رُکا تو وہاں رُکنے والے ایک تجارتی کنٹینر سے پانچ، چھ چھوٹے بچوں اور بچیوں کو اُتارتے ہوئے دیکھنا مجھے کچھ عجیب سا لگا۔
متجسس نگاہوں اور محتاط انداز کے ساتھ میں کنٹینر کی جانب بڑھا تو وہاں موجود شخص نے میرے استفسار پر بتایا کہ وہ اپنے بچوں اور اہلخانہ کے ہمراہ کنٹینر میں نوشکی سے کوئٹہ جا رہے ہیں۔
اُس شخص نے اپنا نام لال محمد خلجی بتایا اور دعویٰ کیا کہ نوشکی میں گذشتہ ماہ کے آواخر میں ہونے والے بی ایل اے کے حملوں کے باعث پیدا ہونے والی صورتحال کے باعث وہ نوشکی سے کوئٹہ نقل مکانی پر مجبور ہوئے ہیں۔
لال محمد نے دعویٰ کیا کہ نوشکی میں امن و امان کی مسلسل بگڑتی صورتحال کے باعث وہاں اُن کا ذریعہ معاش تباہ ہو چکا ہے اور اب وہ کوئٹہ میں اپنی قسمت آزمائیں گے۔
31 جنوری کو نوشکی میں ہونے والے اِن حملوں کے باعث جہاں لال محمد کی طرح نوشکی کی شہریوں کو مشکلات کا سامنا کرنا پڑا وہاں سرکاری اور نجی املاک کو بھی بڑے پیمانے پر نقصان پہنچا، اور اسی صورتحال کا جائزہ لینے کے لیے بی بی سی اُردو کی ٹیم نوشکی کا سفر کر رہی تھی۔
ان حملوں کی وجہ سے  نہ صرف چھ، سات روز تک شہری اپنے گھروں میں محصور رہے بلکہ اس کے بعد بھی اُن کو مشکلات کا سامنا کرنا پڑ رہا ہے۔
نوشکی سمیت دیگر شہروں میں ان حملوں کی ذمہ کالعدم عسکریت پسند تنظیم بی ایل اے نے قبول کی تھی اور انھیں ’آپریشن ہیروف‘ کا دوسرا مرحلہ قرار دیا تھا جس کے دوران، سرکاری حکام کے مطابق، عام شہریوں سمیت قانون نافذ کرنے والے اداروں کے اہلکار ہلاک ہوئے تھے، جبکہ بہت سے عسکریت پسند بھی جوابی کارروائیوں میں مارے گئے تھے۔
آئیے جانتے ہیں کہ ان حملوں سے نوشکی شہر میں سرکاری اور نجی املاک کو کہاں اور کتنا نقصان پہنچا اور اب لوگوں کو کن مشکلات کا سامنا ہے؟
End of سب سے زیادہ پڑھی جانے والی
جب ہم نے کوئٹہ سے نوشکی کے لیے صبح آٹھ بجے کے قریب سفر کا آغاز کیا تو ’لک پاس‘ کے بعد ہمیں نوشکی سے کوئٹہ کی جانب آتی ہوئی گاڑیوں کی تعداد معمول سے انتہائی کم دکھائی دی۔
اور اس کی وجہ یہ تھی کہ سرکاری حکام کی جانب سے عسکریت پسندوں کے حالیہ حملوں کے بعد نوشکی کے مقام پر کوئٹہ، تفتان شاہراہ پر شام پانچ بجے سے صبح نو بجے تک سفر کرنے پر پابندی عائد ہے۔
جب ہم ساڑھے دس بجے کے قریب نوشکی سے پہلے اندازاً 15 کلومیٹر کے فاصلے پر کیشنگی کے علاقے میں پہنچے تو وہاں سے کوئٹہ کی جانب سے ٹریفک بہت زیادہ دکھائی دی جس سے یوں لگ رہا تھا کہ تھوڑی دیر پہلے ہی گاڑیوں کو نوشکی سے جانے دیا گیا تھا۔
دوسری جانب گلنگور کے علاقے سے نوشکی تک سکیورٹی فورسز کی موجودگی پہلے کے مقابلے میں بہت زیادہ نظر آئی ۔
نوشکی کی جانب مڑتے ہوئے شہر جانے سے پہلے ہم نے جوڈیشل کمپلیکس اور پولیس لائن کی جانب جانے کا فیصلہ کیا کیونکہ سماجی رابطوں کی ویب سائٹس پر وائرل ہونے والی غیر مصدقہ ویڈیوز میں وہاں نقصانات بڑے پیمانے پر دکھائے گئے تھے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
بی بی سی کو جوڈیشل کمپلیکس میں فلمنگ کی اجازت نہیں دی گئی۔ تاہم اس مقام کو دیکھ کر اندازہ ہوا کہ حالیہ حملوں میں اس جگہ کو بہت زیادہ نقصان پہنچایا گیا جس کی وجہ سے  فوری طور پر یہاں عدالتی سرگرمیوں کی بحالی ممکن دکھائی نہیں دے رہی تھی۔
اس حوالے سے وائرل ویڈیوز، جن کی وہاں موجود چند سرکاری اہلکاروں نے تصدیق کی، میں یہ دکھائی دیتا ہے کہ نہ صرف جوڈیشل کمپلیکس کے اندر کمروں کو نذر آتش کیا گیا بلکہ وہاں توڑ پھوڑ بھی کی گئی تھی۔
نوشکی سے واپسی پر خیصار کے  مقام پر ہماری ملاقات کوئٹہ سے آنے والے دو وکلا سے ہوئی جو کہ عدالتوں میں پیشی نہ ہونے کے باعث واپس کوئٹہ جا رہے تھے۔
نوشکی سے ہی تعلق رکھنے والے وکیل فیصل ذگر مینگل نے بتایا کہ جوڈیشل کمپلیکس کی حالت بہت افسوسناک ہے اور اسی وجہ سے وہاں ایک ہفتے سے زائد کے عرصے سے عدالتی سرگرمیاں معطل ہیں۔
انھوں نے بتایا کہ اس صورتحال کے باعث نہ صرف سائلین کو مشکلات کا سامنا ہے بلکہ جو وکلا کوئٹہ سے آتے ہیں، اُنھیں بھی پریشانی کا سامنا کرنا پڑتا ہے۔
ان کا کہنا تھا کہ ہائیکورٹ اور ڈسٹرکٹ اینڈ سیشنز عدالتوں کے جج صاحبان کو چاہیے کہ وہ جوڈیشل کمپلیکس کی بحالی تک مقدمات کی سماعت کے لیے کسی متبادل جگہ کا انتظام کریں تاکہ سائلین اور وکلا دونوں کو کسی اذیت کا سامنا نہ کرنا پڑے۔
نوشکی میں جوڈیشل کمپلیکس، ضلعی پولیس کے سربراہ کا دفتر، سی ٹی ڈی کا دفتر اور ڈسٹرکٹ جیل کی عمارتیں ساتھ ساتھ واقع ہیں۔
جوڈیشل کمپلیکس میں فلمنگ کی اجازت نہ ملنے پر ہم پولیس اور سی ٹی ڈی کے دفاتر کی جانب گئے تو سادہ کپڑوں میں موجود ایک شخص وہاں پہنچا جس نے ہمیں آگاہ کیا کہ متعلقہ ڈی ایس پی کی اجازت کے بغیر یہاں فلمنگ نہیں کی جا سکتی۔
یہاں پولیس لائن کے اندر بڑی تباہی نظر آ رہی تھی کیونکہ ایک طرف کی دیوار منہدم ہونے کی وجہ سے باہر سے سب کچھ دکھائی دے رہا تھا۔ پولیس لائن کے کمروں کو نذر آتش کرنے کے علاوہ دو درجن کے لگ بھگ گاڑیوں کو جلایا گیا تھا۔
جوڈیشل کمپلیکس کی طرح پولیس کی دو منزلہ عمارت میں تباہی کے مناظر صاف نظر آ رہے تھے۔
ڈسٹرکٹ جیل میں بھی ہمیں داخلے کی اجازت نہیں دی گئی جو کہ تین دن تک حملہ آوروں کے کنٹرول میں رہا تھا اور پولیس کے حکام نے اس بات کی تصدیق کی تھی کہ اس کا کنٹرول حاصل کرنے کے بعد حملہ آوروں نے وہاں سے 30 سے زائد قیدیوں کو فرار کروا دیا تھا۔
جوڈیشل کمپلیکس، پولیس کے دفاتر اور ڈسٹرکٹ جیل چونکہ مرکزی شہر سے کچھ دور واقع ہیں اور شاید اسی وجہ سے صبح پانچ کے بعد مختلف اطراف سے اس علاقے میں داخل ہونے والے مسلح افراد نے اس علاقے کا کنٹرول آسانی سے حاصل کیا تھا۔
یہاں سی ٹی ڈی کے دفتر میں موجود اہلکاروں کی جانب سے مسلح افراد پر فائرنگ کی گئی تھی۔ بعدازاں سرکاری حکام نے اس بات کی تصدیق کی کہ سی ٹی ڈی کے دفتر میں یرغمال بنائے جانے والے سات اے ٹی ایف اہلکاروں کو فائرنگ کرکے ہلاک کر دیا گیا تھا۔
جوڈیشل کمپلیکس کے احاطے کے بعد ہم  انام بوستان روڈ پر گئے جو کہ نوشکی شہر کو افغانستان سے ملاتا ہے۔
افغانستان نوشکی سے اندازاً چالیس سے پچاس کلومیٹر کے فاصلے پر شمال میں واقع ہے۔
مقامی پولیس کے حکام کے مطابق اس روڈ پر سکیورٹی فورسز کے ہیڈ کوارٹر کے قریب ایک بارود سے بھری گاڑی کو ٹکرایا گیا تھا جس کے باعث ہیڈکوارٹر کی دیوار کو نقصان پہنچا تھا وہاں بڑی تعداد میں دکانوں کو بھی نقصان پہنچا تھا۔ انام بوستان روڈ سے متصل گلیوں  میں بھی دکانوں کو نقصان پہنچا ہے۔
نوشکی میں مقامی افراد نے بتایا کہ جہاں شہر میں تین روز تک جھڑپیں جاری رہیں وہیں پہلے روز جو شدید زوردار دھماکے ہوئے، اُن میں سے ایک انام بوستان روڈ پر ہونے والا یہ دھماکہ بھی تھا جس سے قرب و جوار کے گھروں کو بھی نقصان پہنچا تھا۔
بی بی سی ٹیم کو ملنے والے لال محمد خلجی نے بتایا تھا کہ کہ انام بوستان روڈ پر جن دکانوں کو نقصان پہنچا تھا، اس میں اُن کی دکان بھی شامل تھی۔
ان کا کہنا تھا کہ ’چونکہ تین چار روز تک گھروں سے باہر نکلنا ممکن نہیں تھا اس لیے جب بازار کھلنے کے بعد میں اپنی دکان میں گیا تو وہاں موجود اشیا غائب تھیں۔‘
لال محمد خلجی نے کہا کہ نوشکی میں اسی دوکان سے حاصل ہونے والی آمدن پر ان کے خاندان کا گزر بسر ہوتا تھا اور اب اس کے تباہ ہونے کے بعد ان کے لیے خاندان کے ہمراہ کوئٹہ کی جانب نقل مکانی کے سوا کوئی چارہ نہیں رہا۔
یہاں ایک اور دکاندار ظریف خان نے بھی یہ شکایت کی کہ دھماکے سے تباہ ہونے کے بعد ان کی دکان سے سامان چُرا لیا گیا تھا۔
انام بوستان روڈ کے متعدد دکانداروں نے حکومت سے اپیل کی کہ وہ اُن کے نقصانات کا ازالہ کرے تاکہ وہ اپنے کاروبار کو دوبارہ شروع کرنے کے قابل ہو پائیں۔
انام بوستان روڈ کے مشرق کی جانب پہاڑ پر قاضی آباد کا علاقہ موجود ہے۔ یہاں کے مکینوں نے ہمیں اپنے گھروں کو پہنچنے والے نقصانات کی ویڈیوز دکھائیں۔
ان کا کہنا تھا کہ مسلح افراد قاضی آباد کے اندر مختلف مقامات پر موجود رہے اور یہاں سے اُن کی سکیورٹی فورسز کے اہلکاروں کے ساتھ جھڑپیں ہوئیں جس کے باعث اُن کے گھروں کو بھی نقصان پہنچا۔
قاضی آباد کے مکینوں نے بتایا کہ جھڑپوں کی وجہ سے تین دن تک وہ ایک مشکل اور خوفناک صورتحال سے دوچار رہے۔
انام بوستان روڈ کے بعد ہم ڈپٹی کمشنر کے گھر کی جانب گئے جو کہ شہر کے مغرب میں واقع ایک پہاڑی پر ہے۔ حفاظت کے پیش نظر یہ گھر انگریز دور میں پہاڑ کی چوٹی پر بنایا گیا تھا۔
31 جنوری کو حملہ آور ڈپٹی کمشنر کے گھر میں بھی داخل ہونے میں کامیاب ہوئے تھے اور انھوں نے ڈپٹی کمشنر نوشکی اور اُن کے اہلخانہ کو یرغمال بنایا تھا، لیکن بعد میں ان افراد کو چھوڑ دیا گیا تھا۔
سرکاری حکام کے مطابق ڈپٹی کمشنر کے گھر میں موجود مسلح افراد اور اس کے قریب واقع سکیورٹی فورسز کے اہلکاروں کے درمیان جھڑپ کی وجہ سے ڈپٹی کمشنر کے گھر کو بھی نقصان پہنچا ہے۔
باہر سے یکھا جا سکتا تھا کہ اس حملے کے بعد ڈپٹی کمشنر کے گھر کی سکیورٹی بڑھا دی گئی ہے۔
نوشکی شہر میں سٹی اور صدر پولیس سٹیشنز، ساتھ ساتھ واقع ہیں۔
مسلح افراد نے شہر میں داخلے کے بعد دونوں پولیس سٹیشنز کا کنٹرول بھی حاصل کر لیا تھا۔ وہاں سے اسلحہ لے جانے کے علاوہ مسلح افراد نے دونوں تھانوں کی عمارتوں کو نذر آتش کیا تھا۔
جب ہم صدر تھانے پہنچے تو اس کے مرکزی گیٹ پر گولیاں لگنے کی وجہ سے بڑے سوراخ بنے ہوئے تھے۔
گیٹ پر موجود اہلکار نے ہمیں بتایا کہ میڈیا کو اندر داخل ہونے کی اجازت نہیں ہے۔ تاہم اسی موقع پر تھانے کا گیٹ جب ایک افسر کی گاڑی کے لیے کھولا گیا تو سامنے نظر آنے والی عمارت کی دیواروں پر دھوئیں کے بڑے نشانات تھے جس سے اندازہ ہو رہا تھا کہ ممکنہ طور پر اس عمارت کو آگ لگائی گئی تھی۔
پولیس حکام نے اس بات کی تصدیق کی کہ دونوں تھانوں کو نقصان پہنچانے کے علاوہ حملہ آور وہاں موجود اسلحہ بھی ساتھ لے گئے تھے۔
نوشکی شہر کے اندر حملہ آوروں نے چار بینکوں کو بھی نقصان پہنچایا جبکہ لمبے وقفے کے بعد دوبارہ کھلنے والے بینکوں کے اے ٹی ایمز کے باہر شہریوں کی طویل قطاریں نظر آئیں۔
قاضی آباد کے علاقے میں لوگوں نے ہمیں ایک بنگلہ دکھایا جس کو منہدم کر دیا گیا تھا۔
وہاں لوگوں نے الزام عائد کیا کہ سکیورٹی اہلکاروں نے یہ کہہ کر یہ گھر گرایا کہ یہاں سے اُن پر حملے ہوئے ہیں۔
شہریوں نے دعویٰ کیا کہ یہ گھر کسی این جی او نے کرائے پر حاصل کر رکھا تھا اور علی الصبح حملے کے وقت یہاں صرف ایک چوکیدار موجود تھا جس پر قابو پانے کے بعد حملہ آور اس گھر میں باآسانی داخل ہونے میں کامیاب رہے۔
بلوچستان نیشنل پارٹی نے بھی یہ الزام عائد کیا کہ پارٹی کے رہنما میر بہادر خان مینگل کے مہمان خانے اور اس سے متصل کمروں کو بھی اسی طرح گرایا گیا ہے۔
میر بہادر خان مینگل اور بلوچستان نیشنل پارٹی کی جانب سے اس اقدام کی مذمت کی گئی ہے۔
جب ان الزامات کے حوالے سے نوشکی میں ایک پولیس آفیسر رابطہ کیا گیا تو انھوں نے گھر گرانے جیسے الزامات کی تردید کی۔
نوشکی شہر میں بیشتر شہری ذرائع ابلاغ کے نمائندوں سے بات کرنے سے کتراتے نظر آئے۔ کسی انجانے خوف کے باعث شہریوں نے کیمرے پر ہم سے بات کرنے سے معذرت کی۔ تاہم نوشکی سے تعلق رکھنے والے ایک وکیل نے اس معاملے پر ہم سے تفصیل سے بات کی۔
انھوں نے بتایا کہ کیسے اس شہر کے باسی کئی دنوں تک محصور رہے اور حملوں کے بعد بھی ایک ہفتے تک معمولات زندگی بُری طرح سے متاثر رہیں۔
انھوں نے بتایا کہ سرکاری حکام کی جانب سے دکانوں کو شام کو جلدی بند کرایا جا رہا ہے جبکہ شام کو گاڑیوں کی آمد و رفت پر بھی پابندی ہے جس کی وجہ سے لوگوں کو پریشانی کا سامنا ہے۔
اگرچہ ڈسٹرکٹ ہیڈکوارٹر ہسپتال نوشکی اب کُھل چکا ہے تاہم لوگوں کا کہنا تھا کہ جھڑپوں کے دوران نہ صرف چار، پانچ روز تک یہ بڑا سرکاری ہسپتال بند رہا بلکہ پرائیویٹ ہسپتال بند ہونے کے باعث انھیں مریضوں اور زخمیوں کے علاج معالجے کے حوالے سے بھی مشکلات کا سامنا کرنا پڑا۔
وکیل کا کہنا تھا کہ حملے کے بعد تاجروں کو اپنی کاروباری سرگرمیوں اور لوگوں کو نقل وحمل کے حوالے سے بہت سی مشکلات کا سامنا ہے جن کو دور کیا جانا چاہیے۔
انھوں نے کہا کہ ان کا تعلق نوشکی سے ہے وہ جب ان حملوں کے بعد یہاں آئے تو یہ دیکھا کہ زیادہ تر لوگ سہمے ہوئے تھے۔
تاہم نوشکی میں ایک سینیئر پولیس افسر نے بتایا کہ نوشکی میں صورتحال اب معمول پر آ گئی ہے جبکہ حملے کے ملزمان کے خلاف آپریشنز کا سلسلہ جاری ہے۔
نوشکی میں ان حملوں کے حوالے سے ہم نے ڈی آئی جی رخشاں ڈویژن سمیت دیگر حکومتی عہدیداروں سے رابطے کی کوشش کی لیکن انھوں نے کوئی جواب نہیں دیا۔
تاہم وزیر اعلیٰ بلوچستان میر سرفراز بگٹی کا کہنا ہے کہ سکیورٹی فورسز چوکس تھیں جس کی وجہ سے انھوں نے بروقت کاروائی کر کے ان حملوں کو ناکام بنایا۔
نوشکی سمیت بلوچستان کے دیگر علاقوں میں ہونے والے حملوں کے حوالے سے منعقدہ بلوچستان اسمبلی کے اجلاس سے خطاب کرتے ہوئے ان کا کہنا تھا کہ پولیس اور سیکورٹی فورسز کے اہلکاروں نے جان کا نذرانہ پیش کرکے عوام کو نقصان سے بچایا۔
ان کا کہنا تھا کہ ’دہشت گرد‘ جب شہروں میں آتے ہیں تو وہ عام لوگوں کو ڈھال کے طور پر استعمال کرتے ہیں جس کی وجہ سے اُن کے خلاف سکیورٹی فورسز کو کارروائی میں مشکل پیش آتی ہے۔
انھوں نے لوگوں سے اپیل کی وہ شدت پسندوں سے دور رہیں تاکہ ان کا نقصان نہ ہو اور سکیورٹی فورسز کو شدت پسندوں کے خلاف کارروائی میں آسانی ہو۔
وزیر اعلیٰ کا کہنا تھا کہ سکیورٹی فورسز کی چیک پوسٹیں یا اقدامات لوگوں کے فائدے اور دہشت گردی کے واقعات کو روکنے کے لیے ہیں۔
وزیر اعلیٰ نے کہا کہ بلوچوں کو ایک لاحاصل جنگ میں دھکیلا جا رہا ہے جس کا مقصد پاکستان کو کمزور کرنا ہے لیکن حکومت اور سکیورٹی فورسز ایسی سازشوں کو ناکام بنائیں گے۔

[208]
پاکستان کے صوبہ بلوچستان کے ضلع سبی کی ایک عدالت نے پانچ سالہ ہندو بچی کو جنسی زیادتی کا نشانہ بنانے اور قتل کا جرم ثابت ہونے پر ایک شخص کو تین مرتبہ سزائے موت کا حکم دیا ہے۔
انجیل کمہاری نامی اس ہندو بچی کو اس سال22 جنوری کو سبی شہر سے اغوا کیا گیا تھا۔
’پاکستان میں ریپ کے مقدمات میں سزاؤں کی شرح صفر‘
اغوا کے بعد بچی کو انتہائی تشویشناک حالت میں پھینک دیا گیا تھا۔ چند روز بعد بچی کی ہسپتال میں دوران علاج موت واقع ہو گئی تھی۔
بچی کی پوسٹ مارٹم کے دوران یہ بات سامنے آئی تھی کہ اسے جنسی زیادتی کا نشانہ بنایا گیا تھا۔
بچی کے ساتھ پیش آنے والے اس واقعے کے باعث علاقے میں شدید غم و غصے کا اظہار کیا گیا تھا۔
سبی پولیس نے اس سلسلے میں ایک ملزم سنی مسیح کو گرفتار کیا تھا۔ ملزم کے خلاف بچی کو اغوا اور جنسی زیادتی کا نشانہ بنانے کے علاوہ قتل کا مقدمہ درج کیا گیا تھا۔
سماعت مکمل ہونے کے بعد ڈسٹرکٹ اینڈ سیشن جج سبی راشد محمود نے مقدمے پر فیصلہ محفوظ کیا تھا۔
End of سب سے زیادہ پڑھی جانے والی
بدھ کو مقدمے پر فیصلہ سناتے ہوئے عدالت نے سنی مسیح کو جرم کا مرتکب پایا۔ عدالت نے مختلف مقدمات میں ملزم کو تین مرتبہ سزائے موت اور چھ لاکھ روپے جرمانے کی سزا سنائی۔
رواں سال جون میں پاکستان میں ایوان بالا یعنی سینیٹ کی قائمہ کمیٹی برائے انصاف و قانون کو وزارت داخلہ نے بتایا تھا کہ گذشتہ پانچ برس میں ریپ کے مقدمات میں سزائیں دیے جانے کی شرح صفر رہی ہے۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[209]
بلوچستان میں صحافی اپنے ساتھیوں کے قتل کے خلاف آج سے احتجاجی مہم شروع کر رہے ہیں۔ صوبے میں سیاسی جلسے جلوس اور اجتماع نہ ہونے کی وجہ سے سیاسی اور عسکری گروپوں کا عوام تک اپنے پیغام پہنچانے کا واحد ذریعہ میڈیا ہے، جو ریاستی اداروں اور غیر ریاستی دباؤ کا شکار ہے۔ اور اِس کشمکش میں بلوچستان یونین آف جرنلسٹس کے مطابق چالیس سے زيادہ صحافیوں کو جان کی قربانی دینی پڑی ہے۔ بلوچستان میں صحافت کس قدر مشکل کام ہو چکا ہے، ديکھيے اِس بارے ميں ریاض سہیل کی رپورٹ۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[210]
چین میں نوڈلز بیچنے والے ایک ریسٹورنٹ کے مالک نے گاہکوں کو دوبارہ ریسٹورنٹ میں لانے کے لیے نوڈلز میں افیون کے بیجوں کا پاؤڈر ملانے کا اقرار کیا ہے۔
یہ بھی ایک دلچسپ کہانی ہے کہ چین کے شانزی صوبے کے ینان نامی ریسٹورنٹ میں بنائے جانے والے نوڈلز میں افیون کے بیج ملانے کا انکشاف کیسے ہوا۔
ہوا یہ کہ لیو جویو مزے لے لے کر نوڈلز کھانے کے بعد ٹریفک پولیس کے ہتھے چڑھ گیا جنہوں نے اس کا ڈرگ ٹیسٹ کر ڈالا جو کہ ظاہری بات ہے، مثبت ہی آنا تھا۔
یہ لیو جویو کے لیے تو یقیناً حیرت انگیز انکشاف تھا کیونکہ اس کے بقول اس نے تو زندگی بھر منشیات کا استعمال ہی نہیں کیا۔
پولیس حیران تو بے چارہ لیو جویو پریشان۔
شام کے اخبار زیان کے مطابق لیو کے ذہن میں اچانک خیال آیا کہ اس نے تو نوڈلز کھائے تھے تو کیوں نہ اپنے رشتہ داروں کو بھی نوڈلز کھلائے، شاید سارا چکر نوڈلز میں ہی ہو؟
پھر کیا تھا، لیو کے رشتہ دار نوڈلز کھانے کے بعد سیدھا اپنا ڈرگ ٹیسٹ کروانے پہنچے اور سب کے سب کا ٹیسٹ مثبت نکل آیا اور یوں افیون ملے نوڈلز کا بھانڈا پھوٹ گیا۔
روزنامہ ہو شانگ کے مطابق ریسٹورنٹ کے مالک ژانگ نے پولیس کے سامنے اقرار کیا کہ اس نے گذشتہ ماہ دو کلو افیون کے بیج خریدے اور ان کا پاؤڈر بنا کے نوڈلز میں ملا لیا۔
End of سب سے زیادہ پڑھی جانے والی
پولیس کے مطابق اس پاؤڈر میں افیون کی اتنی مقدار ہوتی ہے کہ کچھ عرصے میں نوڈلز کھانے والوں کے ٹیسٹ مثبت آ جاتے ہیں۔
اخبار مارننگ پوسٹ کے مطابق افیون کے بیج ہاٹ سپاٹ سوس بنانے میں استعمال ہوتے تھے لیکن بعد ازاں اس کے استعمال پر پابندی لگا دی گئی تھی۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[211]
اقوام متحدہ نے کہا ہے کہ حالیہ دنوں دولت اسلامیہ کے جنگجوؤں کی شام کے شمالی علاقوں میں پیش قدمی کے بعد ترکی آنے والے ایک لاکھ 30 ہزار شامی پناہ گزینوں کی دیکھ بھال کے لیے ترکی کو فوری امداد کی ضرورت ہے۔
اقوام متحدہ کے ادارہ برائے پناہ گزیناں ’یو این ایچ سی آر‘نے کہا ہے کہ شام میں سال 2011 سے شروع ہونے والے تنازعے کے دوران مختصر وقت میں پہلی بار پناہ گزینوں کی اتنی بڑی تعداد نے دوسرے ملک میں پناہ لی ہے۔
ایک لاکھ پناہ گزین ترکی میں، سرحد کی جزوی بندش
یو این ایچ سی آر کی ترکی میں ایلچی کیرل بیچلر نے بی بی سی سے بات کرتے ہوئے کہا کہ پناہ گزینوں کی اتنی بڑی تعداد کسی بھی میزبان ملک کو مشکل میں ڈال دیتی ہے۔
انھوں نے کہا ہے کہ سرحد پار آنے والوں کے لیے زیادہ یکجہتی اور بین الاقوامی امداد کی ضرورت ہے: ’صورتِ حال بدتر اور طول پکڑتی جا رہی ہے اور لوگوں کو مدد کی اشد ضرورت ہے۔‘
کیرل بیچلر کے مطابق اس وقت خوراک، کمبل اور خاص کر بچوں کے لیے سردی سے بچاؤ کی ضرورت ہے۔
ترکی کے ڈپٹی وزیراعظم نعمان کرتلمش کے مطابق ان کا ملک بدترین صورتِ حال کا سامنا کرنے کی تیاری کر رہا ہے کیونکہ مزید ہزاروں پناہ گزینوں کی آمد متوقع ہے۔
’مجھے امید ہے کہ ایک ساتھ اتنی بڑی تعداد میں پناہ گزین نہیں آئیں گے لیکن اگر ضرورت پیش آئی تو ہم نے احتیاطی تدابیر اختیار کی ہیں، جس میں ان لوگوں کو محفوظ مقامات اور دیگر جگہوں پر منتقل کرنا ہے۔‘
End of سب سے زیادہ پڑھی جانے والی
دوسری جانب اطلاعات کے مطابق شدت پسند تنظیم دولتِ اسلامیہ کے شدت پسند شام کے قصبے کوبانی کے نزدیک پہنچ رہے ہیں۔
کوبانی خطے کے صدر انور مسلم نے بی بی سی کو بتایا کہ کرد جنگجوؤں نے دولت اسلامیہ کو بھاری نقصان پہنچایا ہے اور انھیں پیچھے دھکیل دیا ہے۔
انھوں نے دولت اسلامیہ پر بچوں، بزرگ شہریوں اور خواتین کو ہلاک کرنے کا الزام عائد کیا۔
’ہمارے تمام وزرا اور عام شہریوں نے ہتھیار اٹھا لیے ہیں اور ہمارے لوگوں کا حوصلہ بلند ہے اور ان کے خیال میں دولتِ اسلامیہ کو شکست دی جا سکتی ہے۔‘
اس سے پہلے ترکی نے شام سے دو دن میں ایک لاکھ کرد پناہ گزینوں کی آمد کے بعد اپنی سرحد کے متعدد داخلی مقامات بند کر دیے تھے۔
یہ فیصلہ اتوار کو کرد مظاہرین اور ترک سکیورٹی فورسز کے مابین جھڑپوں کے بعد کیا گیا۔

[212]
انڈرورلڈ، ایکشن اور جاسوسی سے بھرپور بالی ووڈ کی نئی فلم دھورندھر جہاں انڈیا اور پاکستان دونوں ملکوں میں  موضوع بحث بنی ہوئی ہے، وہیں دو ہمسایہ ممالک کے درمیان دیرینہ دشمنی کو متنازع انداز میں پیش کیے جانے پر یہ فلم کئی لوگوں میں بے چینی اور اضطراب کا سبب بھی بن رہی ہے۔
گذشتہ ہفتے سنیما گھروں میں ریلیز ہونے والی یہ فلم دیکھنے والوں کو جاسوسی، گینگ وار اور حب الوطنی سے بھرپور ایک تیز رفتار دنیا میں لے جاتی ہے۔
اس فلم میں بالی ووڈ سٹار رنویر سنگھ حمزہ نامی ایک انڈین جاسوس کا کردار ادا کر رہے ہیں۔
حمزہ کے کردار میں رنویر سنگھ کو پاکستان کے شہر کراچی میں ایک انتہائی خطرناک مشن پر دکھایا جاتا ہے۔
جہاں فلم میں رنویر سنگھ ایک جانب جرم کے مختلف نیٹ ورکس اور خفیہ ایجنٹوں سے نمٹتے دکھائی دیتے ہیں، وہیں دوسری جانب وہ اپنے ذاتی خوف و نفسیاتی مسائل سے بھی لڑ رہے ہیں۔
اور یہ سب کچھ انڈیا اور پاکستان کے درمیان کشیدہ تعلقات کے پس منظر میں دکھایا گیا ہے۔
اگرچہ فلم کے ایکشن سے بھرپور مناظر اور سنسنی خیز کہانی نے بہت سے فلم بینوں سے داد سمیٹی ہے تاہم فلم کے ہدایت کار آدتیہ دھر کی جانب سے سیاسی پیغام رسانی اور تاریخی واقعات کو پیش کرنے کے انداز پر شدید بحث چھڑ گئی ہے۔
آدتیہ دھر کو پہلی بار 2019 میں قومی سطح پر اس وقت شہرت ملی جب ان کی پہلی فلم اُڑی: دی سرجیکل سٹرائیک‘ ریلیز ہوئی تھی۔
End of سب سے زیادہ پڑھی جانے والی
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
اُس فلم میں 2016 میں پاکستان پر انڈیا کے فضائی حملوں کو ڈرامائی شکل میں دکھایا گیا تھا۔
اڑی کو باکس آفس پر زبردست کامیاب ملی اور آدیتہ دھر کو قومی فلم ایوارڈ بھی ملا۔
اگرچہ دھورندھر بطور ہدایتکار آدیتہ کی صرف دوسری فلم ہے لیکن وہ اس سے قبل دیگر فلموں کے شریک مصنف اور پروڈیوسر بھی رہ چکے ہیں۔
ان ہی فلموں میں گذشتہ سال ریلیز ہونے والی آرٹیکل 370 شامل ہے، جسے 2019 میں انڈیا کے زیر انظام کشمیر کی خصوصی آئینی حیثیت کے خاتمے کے تناظر میں بنایا گیا تھا۔
اس فلم کو بھیت زبردست کامیابی ملی یہاں تک کہ وزیر اعظم نریندر مودی نے بھی اس کو سراہا۔
انڈیا اور پاکستان کے درمیان دو دہائیوں کی بدترین فوجی جھڑپ کے چند ماہ بعد ریلیز ہونے والی دھورندھر میں آدتیہ دھر سیاسی تھرلر کی طرف ایک بار پھر لوٹتے نظر آتے ہیں۔
فلم میں تنگ و تاریک کمروں میں جان لیوا لڑائیاں ہوتی ہیں، گولیوں کی آوازیں گنجان گلیوں میں گونجتی ہیں، لاشوں کے ڈھیر لگتے ہیں، جبکہ اس فلم غیر معمولی اور طویل دورانیے کے پر تشدد اور اذیت ناک مناظر بھی دکھائے گئے ہیں۔
ان پر تشدد مناظر کو انتہائی قریب سے فلمایا گیا ہے جو دیکھنے والے کے اندر بے چینی کے احساس کو مزید بڑھا دیتا ہے۔
سوشل میڈیا پر اس فلم کی تعریف اور تنقید دونوں کا ملا جلا ردعمل سامنے آیا ہے۔
کچھ لوگ اس کی سنیماٹوگرافی، بڑے وژن اور سنسنی خیز کہانی سے متاثر ہیں جبکہ دوسرے اسے حد سے زیادہ قوم پرستانہ، تشدد اوراشتعال انگیزی سے بھرپور فلم قرار دے رہے ہیں۔
اس بحث کے طول پکڑنے کے باعث بعض فلم ناقدین کو سخت ردِعمل اور دباؤ کا سامنا کرنا پڑا ہے۔
دھورندھر کے حامیوں نے ان ناقدین پر الزام لگایا ہے کہ وہ فلم کا جائزہ فنّی معیار سے نہیں لے رہے بلکہ ان کی آنکھوں پر سیاسی تعصب کی عینک لگی ہوئی ہے۔
اس بحث کے بڑھنے پر ناقدین کی تنظیم ’فلم کریٹکس گلڈ‘ نے رواں ہفتے ایک بیان جاری کیا جس میں ’دھورندھر پر تنقیدی آرا دینے والے فلم ناقدین کے خلاف منظم حملوں، ہراسانی اور نفرت انگیز رویوں‘ کی شدید مذمت کی گئی۔
تاہم متضاد اور منقسم ردِعمل کے باوجود یہ فلم بڑی تعداد میں فلم بینوں کو سینما گھروں تک کھینچ کر لانے میں کامیاب رہی ہے، جس کے باعث اسے سال کی بڑی ہٹ فلموں میں شمار کیا جانے لگا ہے۔
یہ رجحان حیران کن نہیں۔ حالیہ برسوں میں انڈین سنیما میں قوم پرستی پر مبنی ایسی بلاک بسٹر فلموں میں واضح اضافہ دیکھا جا رہا ہے، جن میں واضح طور پر حکومتی پالیسیوں اور تاریخی واقعات کا حوالہ دکھائی دے رہا ہے۔
ایسی ہی فلموں میں ’دی کشمیر فائلز‘ اور ’دی کیرالا سٹوری‘ بھی شامل ہیں، جنھوں نے تاریخی واقعات اور سیاسی بیانیے پر شدید تنازعات کے باوجود بہت کامیاب بزنس دیا۔
جاسوسی تھرلر فلموں میں بھی طویل عرصے سے یہی رجحان رہا ہے، جہاں اکثر پاکستان کو انڈیا کے لیے سب سے بڑے خطرے کے طور پر دکھایا جاتا ہے۔
یہ ایک مانوس بیانیہ ہے جو دونوں ممالک کے درمیان دہائیوں پر محیط جغرافیائی و سیاسی کشیدگی سے جڑا ہوا ہے۔
ان فلموں کے بنانے والوں کے مطابق ایسی فلموں سے ناظرین اس لیے وابستگی محسوس کرتے ہیں کیونکہ ایسے تاریخی اور عصری موضوعات کو عموماً کمرشل یا بزنس کے مقصد سے بنائی جانے والی فلموں میں موضوع گفتگو نہیں بنایا جاتا۔
ان کے مطابق ایسے موضوعات حساس، متنازع اور فرقہ وارانہ شناخت، تاریخی واقعات اور موجودہ سیاست سے وابستہ ہوتے ہیں۔
گذشتہ سال بی بی سی سے گفتگو کرتے ہوئے دی کیرالا سٹوری کے ہدایتکار سدیپتو سین نے کہا تھا کہ ’میری فلمیں سیاسی نہیں بلکہ انسانی دلچسپی کی کہانیاں ہوتی ہیں۔
2023 میں ریلیز ہونے والی اس فلم سے متعلق دعویٰ کیا گیا تھا کہ یہ ہندو اور عیسائی خواتین کی ’سچی کہانی‘ بیان کرتی ہے، جنھیں اسلام قبول کروانے اور نام نہاد دولت اسلامیہ میں شامل ہونے کے لیے ورغلانے کے طور پر استعمال کیا گیا۔
تاہم بعض ناقدین کے مطابق اہم واقعات کے بارے میں کھلے عام من گھڑت بیانیہ پیش کرنے والی اس نوعیت کی فلمیں تفریح اور پروپیگنڈا کے درمیان فرق کو تیزی سے دھندلا رہی ہیں اور پیچیدہ تاریخی حقائق کو حد سے زیادہ سادہ اور یک طرفہ کہانیوں میں بدل دیتی ہیں۔
،تصویر کا ذریعہAFP via Getty Images
فلم ناقد اُدے بھاٹیا کے مطابق جاسوسی سے بھرپور فلم دھورندھر میں بے لاگ اور قوم پرستی پر مبنی جارحانہ لہجہ نمایاں ہے اور یہ فلم اسی تیزی سے پھیلتی ہوئی خصوصیت کا واضح حصہ بنتی دکھائی دے ہے۔
یاد رہے کہ اپنی ریلیز سے قبل ہی فلم کو قانونی رکاوٹوں کا سامنا کرنا پڑا تھا، جب انڈیا کے زیر انتظام کشمیر میں کپواڑہ سیکٹر میں مارے جانے والے فوجی افسر کے خاندان نے الزام عائد کیا تھا کہ فلم کی کہانی کے بعض حصے ان کی زندگی پر مبنی ہیں اور اس کے لیے اجازت نہیں لی گئی۔
تاہم آدتیہ دھر نے اس الزام کی تردید کی تھی اور بالآخر انڈیا کے سینٹرل بورڈ آف فلم سرٹیفیکیشن نے فلم کو ایک خیالی (فکشن) تخلیق قرار دیتے ہوئے نمائش کی اجازت دے دی تھی۔
اس کے باوجود فلم میں واضح طور پر کئی حقیقی واقعات اور تاریخی تنازعات کودکھایا گیا ہے جن میں 2001 میں انڈین پارلیمنٹ پر حملے اور 26/11 کے ممبئی دہشت گرد حملے کی اصل نیوز فوٹیج اور حقیقی آڈیو ریکارڈنگز شامل ہیں۔
درحقیقت فلم کا آغاز ہی 1999 میں انڈین مسافر طیارے کے اغوا کے ایک حوالے سے ہوتا ہے۔
فلم میں ہم انڈیا کے انٹیلیجنس چیف اجے سنیال کو بھی دیکھتے ہیں جن کا کردار اداکار آر مادھون نے نبھایا ہے جو طیارہ اغوا کے واقعے پر شدید ردِعمل کا اظہار کرتے ہوئے پاکستان کو اسی کی سرزمین پر نشانہ بنانے کے عزم کا اعلان کرتے ہیں۔
فلم کی کہانی کے مطابق اسی مقصد کے تحت وہ اپنے سب سے قابل اعتماد ایجنٹ حمزہ کو کراچی بھیجتے ہیں تاکہ وہاں جرائم پیشہ گروہوں اور دہشت گرد نیٹ ورکس کے درمیان مبینہ روابط کو ختم کیا جا سکے۔
فلم میں ان دہشت گرد گروہوں کو پاکستانی حکومت کی خاموش سرپرستی حاصل کرتے دکھایا گیا ہے۔
آدتیہ دھر نے کراچی کو ایک تاریک اور خوفناک شہر کے طور پر دکھایا ہے۔ ایک پھیلا ہوا، بے لگام اور قانون سے عاری شہر جہاں اغوا، تشدد اور اذیت عام ہے اور حریف گینگز کے درمیان سفاک انتقامی کارروائیاں اور قتل و غارت کا سلسلہ جاری رہتا ہے۔
بعض ناقدین نے فلم میں حقیقی تاریخی حیثیت رکھنے والے گینگ اور فلمی مبالغہ آرائی کو ایک ساتھ ملانے پر تنقید کی ہے۔
فلم ناقد اُدے بھاٹیا کہتے ہیں کہ ’یہ فلم پاکستان کو ایک ایسے بے قابو اور تقریباً وحشی معاشرے کے طور پر پیش کرتی ہے جوانڈیا کے خلاف جارحانہ عزائم اور دشمنی رکھتا ہے۔ اس کے علاوہ، سرحد پار تنازع کو مذہبی تناظر میں بھی فریم کیا گیا ہے۔‘
تاہم بعض دوسرے ناقدین کا خیال ہے کہ یہ پیشکش حیران کن حد تک حقیقت سے قریب ہے۔
انڈیا ٹوڈے کی ویب سائٹ پر وینیتا کمار لکھتی ہیں: ’جس چیز کو آدتیہ دھر نے بہترین طریقے سے پیش کیا ہے وہ پاکستان کی عکاسی ہے۔ اس میں مضحکہ خیزی نہیں بلکہ یہ خاصی باریک بینی اور متوازن طریقے سےدکھائی گئی چیز ہے، خاص طورپر سیاست۔‘
یہ ردِعمل صرف انڈیا تک محدود نہیں بلکہ پاکستان میں بھی دھورندھر پر ملے جلے تاثرات سامنے آئے ہیں۔
کئی دہائیوں سے دونوں ممالک کے درمیان ثقافتی تبادلے محدود رہے ہیں اور سنیما اکثر اس کشیدگی کا سب سے بڑا شکار بنتا رہا ہے۔
پاکستان نے 2019 میں انڈین فلموں کی نمائش پر پابندی عائد کی تھی جبکہ انڈیا میں بھی پاکستانی فلموں اور موسیقی کو اکثر روکا جاتا رہا ہے۔
اس کے باوجود بالی ووڈ فلمیں پاکستان میں بے حد مقبول ہیں اور بہت سے ناظرین وی پی این کے ذریعے یا غیر قانونی ڈاؤن لوڈنگ کے ذریعے انڈین فلمیں دیکھتے رہے ہیں۔
دھورندھر کے معاملے میں ڈان اخبار سمیت پاکستانی اخبارات کے اداریوں نے فلم میں پاکستان کی منفی تصویر کشی پر تنقید کی اور ساتھ افسوس کا اظہار کیا کہ مقامی فلم ساز اکثر اپنی تاریخ کو خود بیان کرنے میں ناکام رہتے ہیں، جس کے باعث بالی ووڈ کو اس کہانی کی تشریح کا موقع مل جاتا ہے۔
ناقدین نے فلم میں کئی غلطیوں کی نشاندہی بھی کی ہے، مثلاً کراچی کے علاقے لیاری کو دکھانا، جو کہ جرائم پیشہ گینگز، بھتہ خوری، اغوا اور منشیات کے کاروبار میں ملوث ہونے کے حوالے سے پہچانا جاتا رہا ہے۔
تاہم فلم میں اسے انڈیا کے ساتھ سرحدی کشیدگی کا حصہ بنا دیا گیا۔
کراچی میں پرورش پانے والے کنٹینٹ کریئیٹر بلال حسین نے کہا کہ وہ حیران تھے کہ فلم میں یوں لیاری گینگ کو دکھایا گیا لیکن انھوں نے یہ بھی کہا کہ فلم میں موجود ایکشن، اداکاری اور موسیقی کو اس کے ’پروپیگنڈا‘ کے باوجود سراہا جا سکتا ہے۔
سب سے سخت تنقید سندھ میں حکومت کرنے والی پاکستان پیپلز پارٹی (پی پی پی) کی طرف سے سامنے آئی۔
فلم میں پی پی پی کا جلسہ دکھایا گیا تھا، جس میں پارٹی کے جھنڈے اور 2007 میں قتل کی جانے والی سابق وزیراعظم بینظیر بھٹو کی تصاویر شامل تھیں۔
ایک پارٹی رہنما نے فلم کو ’بد نیتی پر مبنی توڑ مروڑ‘ قرار دیا جس کا مقصد پی پی پی کو شدت پسندوں کا ہمدرد دکھانا تھا۔
غلطیوں کے باوجود تجزیہ کار متفق ہیں کہ یہ فلم، پچھلی کئی فلموں کی طرح، پاکستان میں بالی ووڈ کی مقبولیت کو کم نہیں کرے گی کیونکہ پاکستان میں اس معیار کی مقامی فلم انڈسٹری موجود نہیں۔
انڈیا میں بھی کچھ ایسا ہی ردِعمل دیکھا گیا جہاں بہت سے ناظرین فلم کے سیاسی مباحث کو نظر انداز کرتے ہوئے کہتے ہیں کہ انھوں نے اسے صرف تفریح کے لیے دیکھا۔
آدے بھاٹیا کے مطابق ’ان سب کے باوجود آخر میں یہ ایک فکشن فلم ہے اور جو چاہے دکھا سکتی ہے۔ لیکن اس کا نقطۂ نظر واضح طور پرجھکاؤ دکھائی دیتا ہے جسے فلم بہت مہارت سے آگے بڑھاتی ہے۔‘

[213]
پاکستان کے صوبہ بلوچستان کے دو اضلاع میں تشدد کے دو مختلف واقعات میں 14 افراد ہلاک ہوگئے ہیں۔
ان میں سے گیارہ افراد ضلع کیچ میں ایک حملے میں ہلاک ہوئے جبکہ تین افراد کی ہلاکت کا واقعہ ضلع خضدار میں پیش آیا۔
کیچ میں11 افراد کی ہلاکت کا واقعہ گزشتہ روز پیش آیا تھا لیکن کیچ انتظامیہ نے اس کی تصدیق پیر کے روز کی۔
کیچ انتظامیہ کے ایک اہلکار کے مطابق یہ واقعہ ضلع کیچ کے علاقے بالگتر میں پیش آیا۔ اہلکار کا کہنا تھا کہ اس حملے میں 11 افراد ہلاک ہوئے۔
انتظامیہ کے اہلکار نے بتایا کہ تاحال ان لوگوں کی ہلاکت کے محرکات معلوم نہیں ہوسکے ہیں۔
ان افراد کو ہلاک کرنے کی ذمہ داری کالعدم عسکریت پسند تنظیم بلوچستان لبریشن فرنٹ نے قبول کی ہے۔
کوئٹہ میں میڈیا کے دفاتر کو جاری کیے جانے والے ایک بیان کے مطابق ہلاک ہونے والوں میں میر یعقوب بالگتری، مُلّا فاضل اور ان کے ساتھی شامل ہیں۔
بیان میں دعویٰ کیا گیا ہے کہ یہ ریاستی مخبر تھے جن سے نو کلاشنکوف اور تین سٹیلائٹ فون بھی قبضے میں لے لیے گئے تاہم دیگر ذرائع سے بی ایل ایف کے اس دعوے اور الزام کی تصدیق نہیں ہوسکی۔
End of سب سے زیادہ پڑھی جانے والی
تین دیگرافراد کی ہلاکت کا واقعہ ضلع خضدار کے علاقے وڈھ میں پیش آیا۔
ان افراد کی لاشیں گزشتہ شب شناخت کے لیے سول ہسپتال خضدار پہنچائی گئیں ۔
خضدار انتظامیہ کے مطابق ہلا ک ہونے والے تینوں افراد کا تعلق ضلع کے علاقے تحصیل وڈھ سے ہے۔
اس واقعہ کے حوالے سے فرنٹیئر کور بلوچستان نے جو بیان جاری کیا اس کے مطابق یہ لوگ تحصیل وڈھ کے علاقے لوپ میں ایک سرچ آپریشن کے دوران فائرنگ کے تبادلے میں مارے گئے۔
ایف سی کے بیان کے مطابق سرچ آپریشن کے دوران 4 مسلح افراد کو گرفتار کرکے اُن کے قبضے سے بھاری تعدادمیں اسلحہ اورگولہ بارود بھی برآمدکرلیاگیاہے۔
بیان میں کہا گیا ہے کہ شدت پسندوں کا تعلق دو عسکریت پسند تنظیموں سے تھا تاہم دیگر ذرائع سے اس کی تصد یق نہیں ہوسکی۔

[214]
،تصویر کا ذریعہAkash Srivastava
ران پور گاؤں کے بیشتر لوگ یہ کہتے ہیں کہ ’اگر کنچن بائی نے ہمت نہ دکھائی ہوتی تو نہ جانے کتنے بچے مر چکے ہوتے۔‘
انڈین ریاست مدھیہ پردیش کے اس گاؤں میں ہر شخص کنچن بائی کی بہادری کی کہانی یہی کہہ کر سنا رہا ہے۔
درحقیقت ضلع ہیڈکوارٹر سے 26 کلومیٹر دور واقع ران پور کا آنگن واڑی کمپلیکس پیر دو فروری کی دوپہر کو شہد کی مکھیوں کے حملے کی زد میں آ گیا۔
اس جگہ جہاں عموماً بچوں کی ہنسی اور شرارتیں سنائی دیتی ہیں، وہاں اچانک چیخ و پکار کی آوازیں آنے لگیں۔ اسی آنگن واڑی کے احاطے میں پرائمری سکول دوپہر دو بجے سے شروع ہوتا ہے۔
گاؤں والوں کا کہنا ہے کہ تقریباً 3:30 بجے شہد کی مکھیوں کے جھنڈ نے آنگن واڑی کے ارد گرد جمع بچوں پر حملہ کر دیا۔ اس وقت احاطے میں تقریباً 20 سے 25 بچے موجود تھے۔
سکول کے ایک استاد گناساگر جین کہتے ہیں کہ ’شہد کی مکھیاں سیدھی بچوں کی طرف بڑھ رہی تھیں اور مکمل افراتفری تھی۔‘
اسی وقت وہاں موجود 55 سالہ اسسٹنٹ کنچن بائی نے صورت حال کو محسوس کیا اور بچوں کو بچانے کے لیے بھاگیں۔
عینی شاہدین کا کہنا ہے کہ کنچن بائی نے بچوں کو اندر لے جانے میں کوئی وقت ضائع نہیں کیا۔
End of سب سے زیادہ پڑھی جانے والی
انھوں نے پہلے ان بچوں کو آنگن واڑی میں رکھی چٹائیوں اور کمبلوں سے ڈھانپ دیا اور پھر اپنی ساڑھی سے انھیں ڈھکنے کی کوشش کی۔
ان کے دلیرانہ عمل سے ان کے اپنے پوتے سمیت تقریباً 25 بچوں کی جانیں بچ گئیں لیکن وہ خود بھی شہد کی مکھیوں کے حملے میں بری طرح زخمی ہوگئیں۔
ہسپتال پہنچنے پر ڈاکٹروں نے انھیں مردہ قرار دے دیا۔
پولیس سپرنٹنڈنٹ انکت جیسوال نے میڈیا کو بتایا کہ ’پیر کی دوپہر کو آنگن واڑی پر شہد کی مکھیوں نے حملہ کر دیا۔ اس دوران وہاں کام کرنے والی کنچن بائی نے بچوں کو بچانے کی کوشش کی۔ کنچن بائی کو شہد کی مکھیوں نے زخمی کر دیا، جس کی وجہ سے اس کی موت ہو گئی۔‘
،تصویر کا ذریعہAakash Srivastava
کنچن بائی کے پسماندگان میں ان کا بیٹا روی میگھوال اور ان کے شوہر شیو لال ہیں۔ بیٹا شادی شدہ ہے اور کنچن بائی کا ایک پوتا ہے، جو حادثے کے وقت سکول میں تھا۔
کنچن بائی کے شوہر چند سال پہلے فالج کا شکار ہو گئے تھے اور تب سے وہ بستر پر ہیں۔
پورا خاندان سوگ میں ہے لیکن ان کے بیٹے روی میگھوال کا کہنا ہے کہ انھیں اپنی ماں پر بہت فخر ہے۔
روی نے بی بی سی کو بتایا ’میں اس وقت گاؤں میں نہیں تھا، لیکن سب نے مجھے بتایا کہ کس طرح میری ماں نے درجنوں بچوں کی جان بچائی۔‘
’میری والدہ بہت مہربان طبیعت کی مالک تھیں۔ وہ سب سے پیار کرتی تھیں، لیکن بچوں سے سب سے زیادہ۔ وہ ہمیشہ کہتی تھیں کہ بچے خدا کا روپ ہوتے ہیں۔ وہ ان کے ساتھ اپنے بچوں کی طرح نہیں بلکہ خدا کی طرح سلوک کرتی تھیں۔‘
کنچن بائی گاؤں کے جئے ماتا دی سیلف ہیلپ گروپ کی صدر تھیں اور آنگن واڑی کی منتظم تھیں۔ ان کی روزمرہ کی ذمہ داریوں میں کھانا پکانا، پانی پلانا اور بچوں کی دیکھ بھال شامل تھی۔
،تصویر کا ذریعہAakash Srivastava
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
روی کا کہنا ہے کہ جن بچوں کو ان کی ماں نے بچایا ان میں ایک ان کا اپنا بچہ بھی تھا۔ ’اس کے جسم سے شہد کی مکھیوں کے پانچ یا چھ ڈنک بھی نکالے گئے تھے۔‘
اپنی ماں کو یاد کرتے ہوئے روی کا کہنا ہے کہ ’انھوں نے کبھی اس کام کو کام نہیں سمجھا۔ ان کے لیے یہ زندگی کا لازمی حصہ تھا۔ وہ کبھی دیر سے نہیں پہنچیں اور نہ ہی انھوں نے کبھی چھٹی لی۔ یہاں تک کہ اگر وہ انتہائی مشکل کی وجہ سے نہیں جا پاتیں تو سب سے پہلے بچوں کے لیے کھانے اور پانی کا بندوبست کرتیں۔‘
سریش چندر میگھوال، جن کا بیٹا اسی آنگن واڑی میں پڑھتا ہے، اس وقت اپنے بچے کو لینے آئے تھے۔
وہ کہتے ہیں کہ ’جب میں باہر پہنچا تو میڈم چیخ رہی تھیں اور مجھے اندر سے بچوں کے رونے کی آوازیں آ رہی تھیں‘۔
’جب میں تھوڑا قریب گیا تو مجھے معلوم ہوا کہ وہاں شہد کی مکھیوں کا حملہ ہے۔ کنچن بائی بچوں کو چٹائیوں، چادروں اور اپنی ساڑھی سے ڈھانپ رہی تھیں۔ وہاں شہد کی مکھیوں کا ایک بہت بڑا غول تھا۔‘
ان کے مطابق کنچن بائی نے بچوں کو بچانے کی کوشش کرتے ہوئے شہد کی مکھیوں کے متعدد حملے برداشت کیے۔ سریش کہتے ہیں کہ ’اگر وہ اس دن وہاں نہ ہوتیں تو بہت سے بچے جان سے ہاتھ دھو سکتے تھے۔‘
دلیپ میگھوال، جو کنچن بائی کے بہنوئی ہی، نے بتایا کہ انھیں اسی گاؤں کے ایک شخص کا فون آیا اور بتایا گیا کہ آنگن واڑی پر شہد کی مکھیوں نے حملہ کیا ہے۔
دلیپ نے بتایا کہ جب وہ آنگن واڑی پہنچے تو حالات قابو سے باہر ہو چکے تھے۔
’میں نے کنچن بائی کو زمین پر پڑا دیکھا۔ ان کے جسم پر شہد کی مکھیوں کے بہت سے ڈنک تھے اور کچھ شہد کی مکھیاں اب بھی موجود تھیں۔ کنچن بائی بے ہوش تھیں، ان کے منھ سے جھاگ نکل رہی تھی اور وہ کچھ بولنے سے قاصر تھیں۔‘
واقعے کے منظر کو یاد کرتے ہوئے دلیپ کہتے ہیں کہ ’قریبی بچے رو رہے تھے اور لوگ گھبرا گئے۔ میں نے کنچن بائی کو اٹھایا اور ایک بچے کے ساتھ باہر لے آیا۔ تب تک سریش چندر بھی وہاں پہنچ چکے تھے اور انھوں نے ایمبولینس اور پولیس کو بلایا۔‘
پولیس کی گاڑی پہنچنے کے بعد کنچن بائی کو قریبی سرونیا مہاراج پرائمری ہیلتھ سینٹر (پی ایچ سی) لے جایا گیا، جہاں انھیں مردہ قرار دے دیا گیا۔
،تصویر کا ذریعہAakash Srivastava
سرونیا مہاراج پرائمری ہیلتھ سینٹر کے انچارج واحد ڈاکٹر سندیپ شرما نے بی بی سی کو بتایا کہ ’میں ایک میٹنگ کے لیے کلکٹریٹ گیا تھا۔ اسی دوران شام کو مجھے فون آیا کہ ایک خاتون کو شہد کی مکھی کے شدید حملے کے بعد ہسپتال لایا گیا ہے۔‘
’اس وقت موجود ہسپتال کے عملے کے مطابق وہ ہسپتال پہنچنے سے پہلے ہی دم توڑ چکی تھیں۔ شہد کی مکھیوں کے حملے میں یہ کافی ممکن ہے کیونکہ شخص اینافائلیکٹک شاک میں چلا جاتا ہے جو جان لیوا ہو سکتا ہے۔‘
اینافائلیکٹک جھٹکا ایک شدید، اچانک اور ممکنہ طور پر جان لیوا الرجک رد عمل ہے جو الرجین کے سامنے آنے کے چند منٹوں میں ہو سکتا ہے۔
ڈاکٹر سندیپ کے مطابق شہد کی مکھی کا ڈنک اس طرح کے صدمے کی ایک بڑی وجہ ہے۔
کنچن بائی کی موت سے پورا گاؤں ران پور سوگ میں ڈوب گیا ہے۔
گاؤں والے انھیں نہ صرف ایک آنگن واڑی ورکر کے طور پر یاد کرتے ہیں، بلکہ آنگن واڑی میں ایک قابل اعتماد موجودگی کے طور پر یاد کرتے ہیں۔
ایک دیہاتی نے کہا ’جب کنچن بائی وہاں رہتی تھیں، ہمیں یقین تھا کہ بچے محفوظ ہاتھوں میں ہیں اور ان کی دیکھ بھال کی کوئی فکر نہیں ہے۔‘
دلیپ بتاتے ہیں کہ وہ بچوں کو ان کے ساتھ بیٹھ کر کھلاتی تھیں اور ان کے ساتھ مذاق بھی کرتی تھیں۔
،تصویر کا ذریعہAakash Srivastava
واقعے کے بعد گاؤں میں خوف وہراس پھیل گیا۔
آنگن واڑی کے قریب ہینڈ پمپ پورے گاؤں کے لیے پانی کا واحد ذریعہ ہے۔
اسی علاقے میں شہد کی مکھیوں کے چھتے کی موجودگی کی وجہ سے لوگ وہاں جانے سے کتراتے ہیں۔
روی کہتے ہیں ’سکول کی عمارت خستہ حال ہے، اس لیے بچوں کو آنگن واڑی میں پڑھنا پڑتا ہے۔‘
انھوں نے اپیل کی کہ ’میں حکومت سے اپیل کرتا ہوں کہ سکول کی حالت کو بہتر بنایا جائے، چاردیواری اور پانی کی فراہمی کی جائے تاکہ بچوں کو آنگن واڑی میں نہ بیٹھنا پڑے۔ اگر سب کچھ ٹھیک ہوتا تو میری ماں اس وقت آنگن واڑی میں نہ ہوتیں۔‘
مقامی صحافی آکاش سریواستو کی اضافی رپورٹنگ

[215]
دلی کے چڑیا گھر میں آج ایک سفید شیر نے ایک لڑکے کو ہلاک کر دیا جو یا تو حادثاتاً یا دانستہ طور پر اس کے احاطے میں داخل ہوگیا تھا۔ پولیس واقعہ کی تفتیش کر رہی ہے اور مقصود نام کے اس لڑکے کی لاش پوسٹ مارٹم کے لیے بھیج دی گئی ہے۔ چڑیا گھر کے منتظمین کا دعوٰی ہے کہ يہ لڑکا ذہنی طور پر معذور تھا۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[216]
بھارت کے مشہور گلوکار ہنی سنگھ کی طبیعت آج کل ناساز ہے۔
ہنی سنگھ کو ایک ماہ کے لیے شاہ رخ خان کے ساتھ امریکہ کا دورہ کرنا تھا لیکن ان کے بلڈ پریشر کے بڑھتے ہوئے مرض کو دیکھتے ہوئے یہ ممکن نہیں ہو سکتا تھا۔
ہنی سنگھ  کی دیکھ بھال میں ان کی بیوی شالکنی مدد کر رہی ہیں۔
امریکہ میں آج کل فلم ’ہیپی نیو ایئر‘ کی تشہری مہم چل رہی ہے، جہاں ہنی سنگھ کو اداکار شاہ رخ کے ساتھ کئی شہروں میں پروگرام کرنے ہیں۔
ڈاکٹر نے ہنی سنگھ کو آرام کرنے کی ہدایت دی ہے لیکن اپنے پروگرام پر قائم ہنی سنگھ اب اپنی بیوی کو بھی دورے پر ساتھ لے جا رہے ہیں۔
ماڈل سے اداکارہ کے شعبے میں آنے والی لیزا رے ایک بار پھر ہندی فلموں میں واپس آنے والی ہیں۔
کینسر کی وجہ سے لیزا کو ہندی فلموں اور ماڈلنگ سے دور رہنا پڑا تھا لیکن اب کینسر کے مرض سے صحت یاب ہونے کے بعد وہ دوبارہ فلمی میدان میں قدم رکھنے والی ہیں۔
حال میں فلمیں تیار کرنے والی ایک کمپنی نے لیزا رے سے ایک رول کے لیے رابط بھی کیا ہے۔
End of سب سے زیادہ پڑھی جانے والی
لیزا رے نے اس سے پہلے سال 2001 میں فلم’قصور‘ میں اداکاری کی تھی۔
عرفان خان فلم ساز  واشو بھگنانی سے ناراض ہیں اور اس ناراضگی کا سبب ہے ایک برطانوی اداکارہ ہیں۔
فلم’ویلکم ٹو کراچی ‘کے لیے اداکار عرفان خان کو بتایا گیا کہ وہ ہالی وڈ کی ایک بہترین اداکارہ کے ساتھ کام کریں گے۔
لیکن بعد میں  واشو بھگنانی نے کسی دوسری اداکارہ کو اس فلم میں لے لیا جس سے عرفان خان کافی ناراض ہیں۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[217]
یوکرین میں فوج کا کہنا ہے کہ علیحدگی پسند باغیوں کے زیرِ قبضہ مشرقی علاقوں کی سرحد سے بھاری ہتھیار ہٹانا شروع کر دیے گئے ہیں۔
فریقین میں ایک متزلزل سی جنگ بندی کے بعد سنیچر کو بفر زون کے قیام پر اتفاق ہوا تھا۔
گو کہ جنگ بندی کا معاہدہ تاحال قائم ہے تاہم دونیتسک اور ماریوپل شہروں میں جھڑپیں جاری ہیں۔
اپریل میں دونیتسک اور لوہانسک نامی علاقوں میں شروع ہونے جھڑپوں کے بعد سے اب تک 3000 افراد ہلاک ہو چکے ہیں۔
یوکرین کے پارلیمان نے گذشتہ ہفتے ایک بل کی منظوری دی تھی جس میں دونیتسک اور لوہانسک کو تین برس کے لیے خود مختاری دینے کی ضمانت دی گئی تھی تاہم بعض اراکینِ پارلیمان نے اس کی یہ کہہ مخالفت کی تھی کہ ایسا کرنا گھٹنے ٹیکنے کے مترادف ہو گا۔
یوکرین کی حکومت اور روس نواز باغیوں کے درمیان ہونے والے معاہدے میں فریقین نے اتفاق کیا تھا کے دونوں اپنی اپنی حدود سے بھاری ہتھیار 15 کلو میٹر تک پیچھے لے جائیں گے تاکہ 30 کلو میٹر کا ایک بفر زون قائم ہو سکے۔
یوکرین کی قومی سلامتی اور دفاعی کونسل کے ترجمان کرنل اینڈری لیسنکو کا کہنا ہے کہ روس نواز باغیوں نے بھی اپنے ہتھیار ہٹانے شروع کیے ہے تاہم یہ اتنے بڑے پیمانے پر نہیں ہو رہا جتنا کے توقع کی جا رہی تھی۔
انھوں نے مزید بتایا کہ گولہ بارود اور بکتر بند گاڑیاں پیچھے ہٹا لی گئی ہیں لیکن باقی کے تمام یونٹس اور ہتھیار اپنی جگہ قائم رہیں گے۔
End of سب سے زیادہ پڑھی جانے والی
اس معاہدے کے مطابق کسی بھی جنگی جہازوں کا علاقے میں پرواز کرنا ممنوع ہے اور دونوں جانب سے غیر ملکی فوج نکل جائے گی۔
ایسا کہا جا رہا ہے کہ  فریقین کی جانب سے غیر ملکی فوجی بھی لڑائی میں شریک ہیں تاہم روس کا کہنا ہے کہ اس لڑائی میں اگر اس کا کوئی شہری شامل ہے تو وہ ذاتی حیثیت میں ایسا کر رہا ہے۔
©2026 بی بی سی. بی بی سی بیرونی ویب سائٹس کے مواد کا ذمہ دار نہیںبیرونی لنکس کے بارے میں ہماری پالیسی.

[218]
،تصویر کا ذریعہMaddock Films/Trailer Grab
عموماً ایسا ہی ہوتا ہے کہ جب کسی فلم کا اعلان ہوتا ہے تو فلم بین پہلی بات یہی دیکھتے ہیں کہ اس کہانی کا مرکزی کردار یعنی ہیرو اور ہیروئین کون ہیں اور پروڈکشن کمپنی کی سوشل میڈیا مشینری بھی ان ہی مرکزی کرداروں کا نام استعمال کر کے پبلسٹی میں لگ جاتی ہے۔
لیکن اگر آپ فلموں کے شوقین ہیں تو یہ بات ضرور جانتے ہوں گے کہ کچھ وِلنز بھی ایسے ہوتے ہیں جو نہ صرف اچھی اداکاری کر کے فلم کا میلہ لوٹ لیتے ہیں بلکہ اکثر انھیں ہیرو اور ہیروئین سے زیادہ پزیرائی بھی ملتی ہیں۔
ماضی کی ہی مثال لے لیجیے: دہائیوں قبل امجد خان یعنی فلم شعلے کے گبر سنگھ کے الفاظ ’کتنے آدمی تھے‘ آج بھی جے اور ویرو (امیتابھ بچن اور دھرمیندر) کے درجنوں ڈائیلاگز پر بھاری ہے۔
فلم مسٹر انڈیا میں انیل کپور کے غائب ہونے کی کہانی سے زیادہ آج بھی فلم کے منفی کردار امریش پوری کا ڈائیلاگ ’موگیمبو خوش ہوا‘ سُننے میں آتا ہے۔
ان فلموں کے ریلیز ہونے کے دہائیوں بعد بھی منفی کرداروں کا ہیرو اور ہیروئین سے زیادہ داد سمیٹنے کا ٹرینڈ ختم نہیں ہوا۔
اسی ٹرینڈ کی تازہ مثال فلم دھروندھر ہے جس میں ہیرو تو رنویر سنگھ ہیں لیکن فلم میں ان کے کردار سے زیادہ فلم کے وِلن ’رحمان ڈکیت‘ یعنی اکشے کھنہ ہر طرف چھائے ہوئے نظر آتے ہیں۔
نہ صرف ایک عربی گانے پر اکشے کھنہ کا رقص سوشل میڈیا پر چھایا ہوا ہے بلکہ ان کا ایک ڈائیلاگ ’رحمان ڈکیت کی دی ہوئی موت بہت قصائی نما ہوتی ہے‘ بھی ہر زبان پر نظر آ رہا ہے۔
اکشے کھنہ کا کیس زیادہ دلچسپ اس لیے بھی ہے کہ وہ خود نمائی پر یقین نہیں رکھتے اور میڈیا کی چکا چوند اور انٹرویوز سے دور رہنا پسند کرتے ہیں۔
End of سب سے زیادہ پڑھی جانے والی
اکشے اتنے تنہائی پسند ہیں کہ ایک مرتبہ ڈائریکٹر کرن جوہر نے کہا تھا کہ اگر چھٹی والے دن اکشے کھنہ کو آسکر ایوارڈ دینے کا اعلان ہو تو وہ یہ کہہ کر معذرت کر لیں گے کہ وہ چھٹی والے دن گھر سے باہر نہیں نکلتے۔
تاہم جب یہ اداکار سکرین پر نظر آتے ہیں تو اپنے ساتھی اداکاروں کو اکثر پیچھے چھوڑ جاتے ہیں۔
جولائی 2017 میں مجھے اکشے کھنہ کا ایک انٹرویو کرنے کا موقع ملا تھا۔ میں نے ان سے پوچھا کہ ان کی فلمیں اتنی تاخیر سے کیوں سامنے آتی ہیں؟
انھوں نے جواب دیا کہ ’دیکھیں اداکار ہونا آسان کام نہیں۔ ایک اداکار اس دنیا کی سب سے حساس اور دوسروں پر انحصار کرنے والی شخصیت ہوتی ہے۔ رائٹنگ اور میوزک کمپوزنگ تنہائی میں ہو سکتی ہے لیکن ایک اداکار تنہا کچھ نہیں کر سکتا۔‘
’ہمیں ایک اچھے ہدایتکار، مصنف، کیمرا مین اور دیگر اچھے اداکاروں کی ضرورت ہوتی ہے۔ ایک اچھی ٹیم کے بغیر ہم کچھ بھی نہیں۔‘
انٹرویو کے بعد میں نے اکشے سے پوچھا تھا کہ  کہیں میرے کسی سوال سے انھیں پریشانی تو نہیں ہوئی؟ انھوں نے فوراً جواب دیا کہ ’نہیں، بس میرا بات کرنے کا دل نہیں چاہتا۔‘
میں ان کے اس بےدھڑک جواب پر دنگ رہ گیا۔ وہ وہاں ایک بڑی فلم کی پروموشن کے لیے آئے تھے وہ بھی برسوں کے وقفے کے بعد لیکن اس کے باوجود بھی انھیں میڈیا میں خود کو بڑھا چڑھا کر پیش کرنے میں کوئی دلچسپی نہیں تھی۔
دھروندھر کی پروموشن کی تقریبات میں بھی اکشے کھنہ زیادہ نظر نہ آئے لیکن اس فلم کی ریلیز کے بعد وہ ہی سب سے زیادہ وائرل ہوئے ہیں۔
انھیں اپنی اداکاری اور اپنی ٹیم پر پورا بھروسہ تھا اور یہی بھروسہ اس فلم میں ان کی کامیابی کا راز بنا۔
تقریباً 28 برس قبل ونود کھنہ نے اپنے بیٹے کو فلم ’ہمالیہ پُتر‘ کے ذریعے فلم انڈسٹری میں متعارف کروایا تھا اور اس وقت کسی نے سوچا بھی نہیں تھا کہ اکشے انڈسٹری کے ایک انوکھے اداکار کی شکل میں سامنے آئیں گے۔
اکشے کو بطور مرکزی کردار زیادہ پزیرائی نہیں مل سکی۔ کیریئر کے ابتدائی برسوں میں ’بارڈر‘ ان کے لیے ایک بڑی فلم تھی، جس میں ان کے علاوہ درجن بھر دیگر اداکار تھے۔
اس کے علاوہ قدرت، ڈولی سجا کے رکھنا، لاوارث اور ’آ اب لوٹ چلیں‘ جیسی فلموں میں انھوں نے مرکزی کردار ادا کیے لیکن یہ کہانیاں باکس آفس پر نہیں چل سکیں۔
سبھاش گھائی کی فلم ’تال‘ اکشے کھنہ کے لیے ایک بڑی فلم ثابت ہوئی لیکن اس میں بھی ان کے ساتھ ایشوریا رائے اور انیل کپور تھے۔
شاید جلد ہی سر کے بال گِرنے سے اکشے کھنہ کو فلموں کے فلاپ ہونے سے زیادہ دکھ ہوا تھا اور ان کے کیریئر کو بھی اس سے دھچکا لگا۔
انڈین فلم انڈسٹری میں کسی بھی ہیرو کا ہیر سٹائل بہت معنی رکھتا ہے لیکن اکشے کے بال کم عمری میں ہی بہت تیزی سے گِر رہے تھے۔
سنہ 2001 میں فرحان اختر کی فلم ’دل چاہتا ہے‘ میں اکشے کھنہ کو ایک نئے روپ میں دکھایا گیا: ماڈرن، سٹائلش اور میچور۔
اس کردار کے ذریعے انھیں شہری فلم بینوں میں بہت پزیرائی ملی۔
اس فلم میں ان کے سٹائل سے ایک بات بہت واضح ہو گئی تھی کہ اکشے کہ بال بہت تیزی سے گِر رہے ہیں۔
دیگر اداکار اس پریشانی سے بچنے کے لیے ہیر ٹرانسپلانٹ کی راہ لیتے ہیں لیکن اکشے نے کسی نامعلوم وجہ کے سبب ایسا نہیں کیا۔
کچھ برسوں بعد انھوں نے مینک شرما کو ایک انٹرویو میں اپنے بالوں پر بھی بات کی تھی: ’بال گِرنے سے آپ کے اعتماد کو ٹھیس پہنچتی ہے۔ یہ میرے ساتھ کم عمری میں ہونا شروع ہو گیا تھا اور یہ ایسا ہے کہ آپ کسی پیانو بجانے والے شخص سے اس کی انگلیاں چھین لیں۔‘
’دل چاہتا ہے‘ کہ بعد اکشے کھنہ نے عباس مستان اور پریادرشن کی متعدد فلمیں کیں اور وہ ہنگامہ، ہمراز، نقاب اور ریس کے ذریعے ایک بار پھر شہرت کی بلندیوں پر پہنچ گئے۔
تاہم ان فلموں میں بھی وہ سولو ہیرو یعنی واحد مرکزی کردار نہیں تھے۔
اکشے کو اس وقت یہ اندازہ ہو گیا تھا کہ شاید انھیں مرکزی کردار سے زیادہ سپورٹنگ کردار کرنے چاہیے۔
اکشے شاید وہ واحد انڈین ہیرو ہیں جو اتفاق اور دریشم جیسے فلموں میں بغیر بالوں کے نظر آئے اور اس کے باوجود بھی شائقین کی توجہ خود پر مرکوز کرنے میں کامیاب رہے۔
جب لوگ دھروندھر فلم میں رحمان ڈکیت کے کردار کی بات کر رہے ہیں، اسی وقت وہ یہ بھول رہے ہیں کہ بلاک بسٹر فلم ’چھاوا‘ میں اکشے کھنہ نے اورنگزیب کا کردار ادا کیا تھا اور یہ کردار انڈین فلم انڈسٹری کی تاریخ کا ایک طاقتور ترین کردار تھا۔
دھروندھر اور چھاوا یعنی ایک برس میں دو کامیاب فلمیں۔ یہ کہنا بے جا نہیں ہوگا کہ سنہ 2025 اکشے کھنہ کی واپسی کا سال ہے۔

